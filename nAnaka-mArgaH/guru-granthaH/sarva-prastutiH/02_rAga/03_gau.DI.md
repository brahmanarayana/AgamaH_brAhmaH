+++
title = "०३ गउड़ी"

+++
[[0151]]
<details open><summary>विश्वास-प्रस्तुतिः</summary>

रागु गउड़ी गुआरेरी महला १ चउपदे दुपदे
</details>

<details><summary>मूलम्</summary>

रागु गउड़ी गुआरेरी महला १ चउपदे दुपदे
</details>

<details><summary>दर्पण-पदार्थ</summary>

पद्अर्थ: भउ = प्रभु का डर, ये यकीन कि प्रभु मेरे अंदर बसता व सबमें बसता है। मुचु = बहुत। मन मति = मन के पीछे चलने वाली मति। हउली = हल्की, होछी। बोलु = होछा बोल। सिरि = सिर पे। धरि = धर के। चलीऐ = जीवन गुजारें। भारु = प्रभु के डर का भार। नदरी = प्रभु की (मेहर की) नजर से। करमी = प्रभु की बख्शिश से।1।
</details>

<details><summary>दर्पण-भाषार्थ</summary>

अर्थ: प्रभु का डर बहुत भारी है इसका तौल बड़ा है (भाव, जिस मनुष्य के अंदर प्रभु का डर अदब बसता है उसका जीवन ठोस व गंभीर बन जाता है)। जिसकी मति उसके मन के पीछे चलती है वह होछी रहती है। वह होछा ही वचन बोलता है। अगर प्रभु का डर सिर पर धर के (भाव, स्वीकार करके) जीवन गुजारें और उसके डर का भार सह सकें (भाव, प्रभु का डर अदब सुखदायी लगने लग पड़े) तो प्रभु के मेहर की नजर से प्रभु की बख्शिश से (मानवता बारे) गुरु की (बताई हुई) विचार (जीवन का हिस्सा बन जाती है)।1।
</details>

<details><summary>दर्पण-पदार्थ</summary>

पद्अर्थ: भै बिनु = प्रभु का डर (हृदय में रखने) के बिना। भै = प्रभु के डर में (रह के)। भाइ = प्रेम से। सवारि = सवार के, सजा के, सोहना बना के।1। रहाउ।
</details>

<details><summary>दर्पण-भाषार्थ</summary>

अर्थ: (संसार विकारों भरा एक ऐसा समुंदर है जिसमें परमातमा का) डर हृदय में बसाए बिना कोई पार नहीं गुजर सकता। (सिर्फ वही पार गुजरता है जिसने) प्रभु के डर में रह के और (प्रभु) प्यार के द्वारा (अपना जीवन) सवार के प्रभु का डर अदब (अपने हृदय में) टिका के रखा हुआ है (भाव, जिसने ये श्रद्धा बना ली है कि प्रभु मेरे अंदर और सबमें बसता है)।1। रहाउ।
</details>

<details><summary>दर्पण-पदार्थ</summary>

पद्अर्थ: तनि = तन में, शरीर में। अगनि = प्रभु को मिलने की आग, तमन्ना। भखै = भखती है, और तेज होती है। भै नालि = प्रभु का डर रखने से, ज्यों ज्यों इस यकीन में जीएं कि वह हमारे अंदर और सबके अंदर बसता है। भउ घढ़ीऐ = भउ रूप घाढ़त घढ़ी जाती है, प्रभु के डर में रहने का स्वभाव बनता जाता है। सवारि = सवार के। घाढ़त = जीवन की घाढ़त। कच = होछी, बेरसी। निकच = बिल्कुल होछी। सचा = सांचा, कलबूत जिसमें कोई नई चीज ढाली जाती है। सट = चोट, उद्यम। अंधा = अंधा, ज्ञानहीन, होछापन पैदा करने वाला।2।
</details>

<details><summary>दर्पण-भाषार्थ</summary>

अर्थ: प्रभु के डर-अदब में रहने से मनुष्य के अंदर प्रभु को मिलने की चाह टिकी रहती है। गुरु के शब्द के द्वारा (आत्मिक जीवन को) सुंदर बना के ज्यों ज्यों इस यकीन में जीएं कि प्रभु हमारे अंदर है और सबके अंदर मौजूद है, ये चाहत और तेज होती जाती है। प्रभु का डर अदब रखे बिना (हमारे जीवन का विकास) हमारे मन की घाढ़त होछी हो जाती है, बिल्कुल होछी बनती जाती है, (क्योंकि) जिस साँचे में जीवन ढलता है वह होछापन पैदा करने वाला होता है, हमारे यत्न भी अज्ञानता वाले ही होते हैं।2।
</details>

<details><summary>दर्पण-टिप्पनी</summary>

नोट: अगर दो मनुष्यों के जीवन को तौलें; एक के अंदर प्रभु का डर और दूसरे के अंदर अपने मन की मति हो। पहले का जीवन गउरा गंभीर होगा, दूसरे का हल्के मेल का।
</details>

<details><summary>दर्पण-पदार्थ</summary>

पद्अर्थ: बाजी = संसार खेल। चाउ = सांसारिक चाव। सहस = हजारों। पवै न ताउ = सेक नहीं पड़ता, असर नहीं होता, मन ढलता नहीं। वाउ = हवा जैसा। वाउ दुआउ = व्यर्थ फजूल।3।
</details>

<details><summary>दर्पण-भाषार्थ</summary>

अर्थ: हे नानक! अपने मन के पीछे चलने वाले मनुष्य की बुद्धि जगत-खेल में लगी रहती है। (जगत तमाशों का ही) चाव उसके अंदर पैदा होता रहता है। मनमुख चाहे हजारों अच्छाईआं भी करे, उसका जीवन ठीक साँचे में नहीं ढलता। मनमुख के बेअर्थ बोल होते हैं, वह अंधा ऊल-जलूल बातें ही करता है।3।1।
</details>

<details><summary>दर्पण-पदार्थ</summary>

पद्अर्थ: डरि = डर से, प्रभु के डर-अदब में रहने से। घरु = प्रभु का घर, वह आत्मिक अवस्था जहां मन प्रभु चरणों में जुड़ा रहता है। घरि = घर में, हृदय में। डरु = प्रभु का डर, ये यकीन कि प्रभु मेरे अंदर बसता है और सबमें बसता है। डरु जाइ = (दुनिया का हरेक किस्म का) सहम दूर हो जाता है। सो डरु केहा = प्रभु का डर ऐसा नहीं होता कि। जितु डरि = कि उस डर में रहने से। डरु पाइ = दुनिया वाला सहम टिका रहे। जाइ = जगह। रजाइ = हुक्म, मर्जी।1।
</details>

<details><summary>दर्पण-भाषार्थ</summary>

अर्थ: (हे प्रभु!) तेरे डर-अदब में रहने से वह आत्मिक अवस्था मिल जाती है जहां मन तेरे चरणों में जुड़ा रहता है। हृदय में ये यकीन बन जाता है कि तू मेरे अंदर बसता है और सभमें बसता है। तेरे डर में रहने से (दुनिया के हरेक किस्म का) डर सहम दूर हो जाता है। तेरा डर ऐसा नहीं होता कि उस डर में रहने से कोई और सहम टिका रहे।  
(हे प्रभु!) तेरे बिना जीव का कोई और ठिकाना-आसरा नहीं है। जगत में जो कुछ हो रहा है सब तेरी मर्जी से हो रहा है।1।
</details>

<details><summary>दर्पण-पदार्थ</summary>

पद्अर्थ: डरीऐ = सहमे रहें। होरु = कोई और, किसी और (stranger) का। डरि डरि डरणा = सदा डरते रहना। सोरु = शोर, घबराहट, डोलने की निशानी।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु! तेरा डर-अदब टिकने की जगह) अगर जीव के हृदय में कोई और डर टिका रहे, तो जीव सदा सहमा रहता है। मन की घबराहट मन का सहम हर वक्त बना रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: जीउ = जीवात्मा। जिनि = जिस प्रभु ने। किछु = ये जगत रचना। सो = वही प्रभु। किछु = सब कुछ। आवै = पैदा होता है। जाइ = मरता है। आगै पाछै = लोक परलोक में। समाइ = टिका रहता है, टिका रहना पड़ता है।2।
</details>

<details><summary>दर्पण-भाषार्थ</summary>

अर्थ: (प्रभु के डर-अदब में रहने से ही ये यकीन बन सकता है कि) जीव ना मरता है। ना कहीं डूब सकता है ना ही कहीं से तैरता है (भाव, जो कभी डूबता ही नही, उसके तैरने का सवाल ही पैदा नहीं होता)। (ये यकीन बना रहता है कि) जिस परमात्मा ने ये जगत बनाया है, वही सब कुछ कर रहा है। उसके हुक्म में ही जीव पैदा होता है और हुक्म में ही मरता है। लोक परलोक में जीव को उसके हुक्म में टिके रहना पड़ता है।2।
</details>

<details><summary>दर्पण-पदार्थ</summary>

पद्अर्थ: हंसु = हिंसा, निर्दयता। हेतु = मोह। असमानु = स्वैमान (जैसे स्वरूप से असरूप) अहंकार। भूख = तृष्णा। नै = नदी। सानु = की तरह। आधारु = (आत्मिक जीवन का) आसरा। मरि = मर के, डर में खप के, डर डर के। गवारि होहि = गवार हुए जा रहे हैं।3।
</details>

<details><summary>दर्पण-भाषार्थ</summary>

अर्थ: (जिस हृदय में प्रभु का डर-अदब नहीं है और मोह है, अहंकार है) उस हृदय में तृष्णा की कांग नदी की तरह (ठाठा मार रही) है। प्रभु का डर अदब ही आत्मिक जीवन की खुराक है, आत्मा का आसरा है। जो ये खुराक नहीं खाते वह (दुनिया के) सहम में रहके कमले हुए रहते हैं।3।
</details>

<details><summary>दर्पण-पदार्थ</summary>

पद्अर्थ: जिस का = जिस किसी का। जिस का कोइ = जिस किसी का कोई (सहारा) बनता है। कोई कोइ कोइ = कोई विरला ही बनता है। सभ को = हरेक जीव। सोइ = सार लेने वाला।4।
</details>

<details><summary>दर्पण-भाषार्थ</summary>

अर्थ: (हे प्रभु! तेरे डर-अदब में रहने से ही ये यकीन बनता है कि) जिस किसी का कोई सहयोगी बनता है कोई विरला ही बनता है (भाव, किसी का कोई सदा के लिए साथी सहायक नहीं बन सकता)। पर, हरेक जीव तेरा (पैदा किया हुआ) है, तू सब की सार रखने वाला है।  
हे नानक! जिस परमात्मा के ये सारे जीव-जन्तु पैदा किए हुए हैं (जीवों के वास्ते) उसी का ये धन माल (बनाया हुआ) है। (इससे ज्यादा ये) विचारना और कहना (कि वह प्रभु अपने पैदा किए जीवों की कैसे संभाल करता है) कठिन काम है।4।2।
</details>

<details><summary>दर्पण-पदार्थ</summary>

पद्अर्थ: मति = ऊँची मति। सतु = दान, खलकत की सेवा। विसेखु = विशेष तौर पर। एहु सतु विसेखु भाई = इस दान को विशेष तौर पर भाई। करि = करे, बनाए।1।
</details>

<details><summary>दर्पण-भाषार्थ</summary>

अर्थ: अगर कोई जीव-स्त्री श्रेष्ठ मति को अपनी माँ बना ले (श्रेष्ठ मति की गोद में पले), संतोष का अपना पिता बनाए (संतोष रूपी पिता की निगरानी में रहे), खलकत की सेवा को विशेष भाई बनाए (लोगों की सेवा रूपी भाई का जीवन पर विशेष असर पड़े)।1।
</details>

<details><summary>दर्पण-पदार्थ</summary>

पद्अर्थ: कहणा है = (रक्ती मात्र) बयान है। तउ = तेरी।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! तेरे साथ मिलाप की अवस्था बयान नहीं हो सकती। रक्ती मात्र बताई है, (क्योंकि) तेरी कुदरत का पूरा मूल्य नहीं पड़ सकता (भाव, कुदरति कैसी है, ये बताया नहीं जा सकता)।1। रहाउ।
</details>

[[0152]]
<details><summary>दर्पण-पदार्थ</summary>

पद्अर्थ: सरम = श्रम, मेहनत, उद्यम। दुइ = दोनों (उद्यम और ऊँची अक़्ल)। ससुर = ससुर और सास। करणी = उत्तम जिंदगी। कामणि = स्त्री। मन = हे मन! करि लए = (जीव) बना लिए।2।
</details>

<details><summary>दर्पण-भाषार्थ</summary>

अर्थ: उद्यम और ऊँची अक़्ल, ये दोनों उस जीव-स्त्री के सास-ससुर बनें। और हे मन! अगर जीव उत्तम जिंदगी को स्त्री बना ले।2।
</details>

<details><summary>दर्पण-टिप्पनी</summary>

नोट: इस शब्द में जीव-स्त्री तथा प्रभु पति के योग (मिलाप) का जिक्र है।
</details>

<details><summary>दर्पण-पदार्थ</summary>

पद्अर्थ: साहा = विवाह के लिए शोधित महूरत। संजोगु = मिलाप, सत्संग। विजोगु = दुनिया से विछोड़ा, निर्मोहता। संतति = संतान। जोगु = मिलाप, प्रभु मिलाप।3।
</details>

<details><summary>दर्पण-भाषार्थ</summary>

अर्थ: अगर सत्संग (में जाना) प्रभु के साथ विवाह का साहा निहित हो (जैसे विवाह के लिए निहित हुआ साहा टाला नहीं जा सकता, वैसे सत्संग से कभी ना टूटे)। अगर (सत्संग में रह के दुनिया से) निर्मोह रूप (प्रभु से) विवाह हो जाए; तो (इस विवाह में से) सत्य (भाव, प्रभु का सदा हृदय में टिके रहना, उस जीव-स्त्री की) संतान है।  
हे नानक! कह: ये है (सच्चा) प्रभु मिलाप।3।3।
</details>

<details><summary>दर्पण-पदार्थ</summary>

पद्अर्थ: पउणै का = हवा का। मेलु = एकत्र। चपल = किसी एक जगह ना टिकने वाली। खेलु = खेल, दौड़ भाग। नउ दरवाजे = आँख, कान, नाक, मुंह आदि नौ रास्ते। दुआरु = द्वार, दरवाजा। दसवां दुआरु = दसवां दरवाजा (जिस द्वारा बाहरले जगत से मनुष्य के अंदर की जान पहिचान बनी रहती है), दिमाग़। रे गिआनी = हे ज्ञानवान! हे आत्मिक ज्ञान की समझ वाले! बुझु = समझ ले।1।
</details>

<details><summary>दर्पण-भाषार्थ</summary>

अर्थ: हे आत्मिक जीवन की सूझ वाले मनुष्य! (गुरु की शरण पड़ के) ये बात समझ लो (कि जब) हवा, पानी और आग (आदि तत्वो का) मिलाप होता है (तब ये शरीर बनता है, और इसमें) चंचल और चपल बुद्धि की दौड़-भाग (शुरू हो जाती है)। (शरीर के) नौ द्वार (इस दौड़ भाग में शामिल रहते हैं, सिर्फ) दिमाग़ (ही है जिससे आत्मिक जीवन की सूझ पड़ सकती है)।1।
</details>

<details><summary>दर्पण-पदार्थ</summary>

कथता बकता = (हरेक जीव में व्यापक हो के) बोलने वाला। सुनता = सुनने वाला।सोई = वह (परमात्मा) ही। आपु = अपने आप को, अपने आत्मिक जीवन को, अपने असल को। बीचारे = विचारता है, याद रखता है, पड़तालता है। सु = वह मनुष्य। गिआनी = ज्ञानवान, आत्मिक जीवन की सूझ वाला।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! जो मनुष्य (गुरु की शरण पड़ के) अपने आत्मिक जीवन का विष्लेशण करता रहता है वह मनुष्य आत्मिक जीवन की सूझ वाला हो जाता है। (उसे ये समझ आ जाती है कि) वह परमात्मा ही (हरेक जीव में व्यापक हो के) बोलने वाला, सुनने वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: देही माटी = मिट्टी आदि तत्वों से बना शरीर। बोलै पउणु = श्वास चल रहा है। मूआ कउणु = (गुरु को मिल के) कौन मरता है? सुरति = माया की ओर खींच। बादु = (माया की खातिर) विवाद, झगड़ा। ओहु = वह (जीवात्मा)।2।
</details>

<details><summary>दर्पण-भाषार्थ</summary>

अर्थ: हे ज्ञानवान मनुष्य! इस बात को समझ (कि जब मनुष्य को गुरु मिल जाता है तो मनुष्य के अंदर सिर्फ स्वैभाव की मौत होती है, वैसे) और कुछ नहीं मरता। मिट्टी आदि तत्वों से बने इस शरीर में श्वास चलता ही रहता है। (हां, गुरु को मिलने से मनुष्य के अंदर से माया के प्रति) आकर्षण खत्म हो जाता है। (माया की खातिर मन का) झगड़ा समाप्त हो जाता है। (मनुष्य के अंदर से माया का) अहंकार मर जाता है। पर, वह (आत्मा) नहीं मरती जो सबकी संभाल करने वाले परमात्मा का अंश है।2।
</details>

<details><summary>दर्पण-पदार्थ</summary>

पद्अर्थ: जै कारणि = जिस (रत्न पदार्थ) के खातिर। तटि = किनारे पर। तटि तीरथ = तीर्थों के तट पर। जाही = जाते हैं। घट ही माही = हृदय में ही। पढ़ि = पढ़ के। बादु = विवाद, चरचा। वखाणै = उच्चरता है। भीतरि = हृदय में ही, अंदर ही।3।
</details>

<details><summary>दर्पण-भाषार्थ</summary>

अर्थ: हे भाई! जिस (नाम-रत्न) की खातिर लोग तीर्थों के तट पर जाते हैं, वह कीमती रत्न (मनुष्य के) हृदय में ही बसता है। (वेद आदि पुस्तकों का विद्वान) पण्डित (वेद आदि धर्म-पुस्तकों को) पढ़ पढ़ के (भी) चर्चा करता रहता है। वह पण्डित (अपने) अंदर बसे हुए नाम-पदार्थ से सांझ नहीं पाता।3।
</details>

<details><summary>दर्पण-पदार्थ</summary>

पद्अर्थ: हउ = मैं, जीवात्मा। बलाइ = बला, ममता रूपी चुड़ैल। गुरि = गुरु ने। जाता = पैदा होताहै।4।
</details>

<details><summary>दर्पण-भाषार्थ</summary>

अर्थ: हे नानक! कह: (जिस मनुष्य को) गुरु ने परमात्मा के दर्शन करा दिए, उसे दिखाई देने लगता है कि प्रभु पैदा होता मरता नहीं। (उसे) ये दिखाई देने लगता है कि जीवात्मा मरती नहीं। (मनुष्य के अंदर से) माया की ममता रूपी चुड़ैल ही मरती है। सब जीवों में व्यापक परमात्मा कभी नहीं मरता।4।4।
</details>

<details><summary>दर्पण-पदार्थ</summary>

पद्अर्थ: सुणि सुणि = (“साचे गुर की साची सीख”) सुन सुन के। बूझै = (जो मनुष्य उस “सीख” को) समझता है। मानै = मान लेता है, यकीन कर लेता है (कि ‘नाम’ ही सच्चा व्यापार है)। मेलि = (“साचे गुर की साची सीख” में) जोड़ के। मिलाउ = मिलाप।1।
</details>

<details><summary>दर्पण-भाषार्थ</summary>

अर्थ: जो मनुष्य (“साचे गुर की साची सीख”) सुन सुन के उसको विचारता समझता है और ये यकीन बना लेता है कि परमात्मा का नाम ही असल वणज-व्यापार है, मैं उससे सदा सदके जाता हूँ। जिस मनुष्य को प्रभु (इस ओर से) तोड़ देता है, उसे कोई और (आत्मिक) सहारा नहीं मिल सकता।  
हे प्रभु! जिसे तू स्वयं बख्शे, उसे तू (गुरु की शिक्षा में) मेल के (अपने चरणों का) मिलाप (बख्शता है)।1।
</details>

<details><summary>दर्पण-पदार्थ</summary>

पद्अर्थ: मै नालि = (जगत से चलने के समय) मेरे साथ (जब, और सब कुछ यहीं रह जाएगा)। कालि = काल में, मौत के डर में। बाधी = बंधी हुई, जकड़ी हुई।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! मेरी यही अरदास है (कि मुझे तेरा) नाम मिल जाए, (तेरा नाम ही जगत से जाते समय) मेरे साथ जा सकता है। तेरा नाम स्मरण के बिना सारी लुकाई मौत के सहम में जकड़ी हुई है।1। रहाउ।
</details>

<details><summary>दर्पण-पदार्थ</summary>

पद्अर्थ: बीज का पोट = बीज की पोटली
</details>

<details><summary>दर्पण-टिप्पनी</summary>

(नोट: जो भी अच्छा बुरा कर्म मनुष्य करता है, उसका संस्कार मन में टिक जाता है। वह संस्कार भविष्य में वैसे ही और कर्म करने को प्रेरित करता है। सो, वह किया हुआ अच्छा-बुरा कर्म बीज का काम देता है। जैसा बीज बीजें, वैसा फल तैयार हो जाता है)।
</details>

<details><summary>दर्पण-पदार्थ</summary>

पद्अर्थ: जीअ महि = (जो मनुष्यों के) हृदय में। चले = (जगत में से) चले जाते हैं। मनि = मन में (खोट विकार)।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के नाम का आसरा (इस तरह लो जैसे) खेती को, व्यापार को अपने शारीरिक निर्वाह का सहारा बनाते हो। (कोई भी किया हुआ) पाप या पुन्न कर्म (हरेक जीव के लिए भविष्य के लिए) बीज की पोटली बन जाता है। (वह अच्छा-बुरा किया कर्म मन के अंदर संस्कार रूप में टिक के वैसे कर्म करने के लिए प्रेरणा करता रहता है)। जिस लोगों के हृदय में (प्रभु के नाम की जगह) काम-क्रोध (आदि विकार) चोट मारते रहते हैं (प्रेरित करते रहते हैं) वे लोग प्रभु का नाम विसार के (यहां) मन में (विकारों की) खोट लेकर ही चले जाते हैं।2।
</details>

<details><summary>दर्पण-पदार्थ</summary>

पद्अर्थ: परीख = परख, पहिचान। पुराइनि = चौपक्ती। रस कमल = जल का कमल फूल। रस ईख = गन्ने का रस।3।
</details>

<details><summary>दर्पण-भाषार्थ</summary>

अर्थ: जिस लोगों को सच्चे सतिगुरु की सच्ची शिक्षा प्राप्त होती है, उनका मन शांत रहता है (भाव, उनकी ज्ञाने्रद्रियां विकारों से बची रहती हैं)। वह सदा कायम रहने वाले परमात्मा को पहिचान लेते हैं (सांझ पा लेते हैं)। जैसे पानी की चौपक्ति, पानी का कमल फूल (पानी के बिना जीवित नहीं रह सकते, वैसे ही उनकी जिंद प्रभु नाम का विछोड़ा बर्दाश्त नहीं कर सकती)। वे गुरु के शब्द में रंगे रहते हैं, वे मीठे स्वाभाव वाले होते हैं, जैसे गन्ने का रस मीठा है।3।
</details>

<details><summary>दर्पण-पदार्थ</summary>

पद्अर्थ: हुकमि = प्रभु के हुक्म में। संजोगी = संजोगों अनुसार, पूर्वले किए कर्मों के संस्कारों के अनुसार। गढ़ि = गढ़ में, शरीर रूपी किले में। दस दुआरि गढ़ि = दसों द्वारों वाले शरीर रूपी गढ़ में। पंच = संत जन। मिलि = मिल के। तुलै = तुलता है। आपे = स्वयं ही। वणजार = व्यापारी। नामि = नाम में (जोड़ के)।4।
</details>

<details><summary>दर्पण-भाषार्थ</summary>

अर्थ: प्रभु के हुक्म में पूर्बले किए कर्मों के संस्कारों के अनुसार संत जन अपार प्रभु की ज्योति से मिल के इस दस-द्वारी शरीर-किले में बसते हैं (काम क्रोध आदि कोई विकार इस किले में उनपे चोट नहीं करता। उनके अंदर) प्रभु खुद (नाम-वस्तु) बन के वणजित हो रहा है, और, हे नानक! (उन संत जनों को) अपने नाम में जोड़ के (खुद ही) उनका जीवन उत्तम बनाता है।4।5।
</details>

<details><summary>दर्पण-टिप्पनी</summary>

नोट: इस शब्द के शीर्षक को ध्यान से पढ़ने की जरूरत है। शब्द ‘दखणी’ को ‘गउड़ी’ के साथ इस्तेमाल करना है। रागनी ‘गउड़ी’ की ‘दखणी’ किस्म है। इसी तरह पन्ना 929 पर शीर्षक है “रामकली महला १ दखणी ओअंकारु”। यहां भी शब्द ‘दखणी’ को शब्द ‘रामकली’ के साथ प्रयोग करना है। वाणी का नाम है “ओअंकारु”। “दखणी ओअंकारु” कहना गलत है।
</details>

<details><summary>दर्पण-पदार्थ</summary>

पद्अर्थ: जातो जाइ = (कैसे) जाना जाए, कैसे समझा जाए? (“तेरा कीता जातो नाही”)। कह उपजै = कहां से पैदा होती है (कामना)? किउ बाधियो = कैसे (कामना में) बंध जाता है? मुकती = खलासी, आजादी। अबिनासी सहजि = अटल सहज में, सदा स्थिर रहने वाली अडोल अवस्था में।1।
</details>

<details><summary>दर्पण-भाषार्थ</summary>

अर्थ: (पर) ये कैसे समझ आए कि (यह वासना) कहां से आती है, (वासना) कहां से पैदा होती है, कहां जा के समाप्त हो जाती है? मनुष्य कैसे इस वासना में बंध जाता है? कैसे इससे मुक्ति हासिल करता है? (मुक्ति पा के) कैसे अटल अडोल अवस्था में टिक जाता है?।1।
</details>

<details><summary>दर्पण-पदार्थ</summary>

पद्अर्थ: अंम्रितु = आत्मिक जीवन देने वाला। नरहर नामु = परमातमा का नाम। निहकामु = कामना रहित, वासना रहित।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में परमात्मा का नाम-अमृत बसता है, जो मनुष्य मुंह से प्रभु का नाम उचारता है, वह प्रभु का नाम ले के प्रभु की तरह कामना रहित (वासना रहित) हो जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: सहजे = कुदरती नियम अनुसार। आवै = (वासना) पैदा होती है। मन ते = मन से। गुरमुखि = जो मनुष्य गुरु के सन्मुख रहता है। मुकतो = वासना से मुक्त। बंधु = वासना की कैद। बीचारि = विचार के। नाइ = नाम के द्वारा।2।
</details>

<details><summary>दर्पण-भाषार्थ</summary>

अर्थ: (गुरु के सन्मुख होने से ये समझ आती है कि) वासना कुदरती नियम अनुसार पैदा हो जाती है। कुदरती नियम अनुसार ही समाप्त हो जाती है। (मनमुखता की हालत में) मन से पैदा होती है (गुरु के सन्मुख होने से) मन में ही खत्म हो जाती है। जो मनुष्य गुरु के सन्मुख रहता है, वह वासना से बचा रहता है। वासना (उसके राह में) रुकावट नहीं डाल सकती। गुरु के शब्द को विचार के वह मनुष्य प्रभु के नाम के द्वारा वासना (के जाल) में से बच जाता है।2।
</details>

<details><summary>दर्पण-पदार्थ</summary>

पद्अर्थ: तरवर पंखी बहु = वृक्षों पे अनेक पंछी। निसि = रात के समय। विणासु = आत्मिक मौत। साझ = शाम। बिहाग = सवेर। तकहि = देखते हैं। दहदिसि = दसों ओर। करमि = किए कर्मों के अनुसार। करमि लिखिआसु = किए कर्मों के अनुसार जो संस्कार मन में उकरे हुए होते हैं।3।
</details>

<details><summary>दर्पण-भाषार्थ</summary>

अर्थ: (जैसे) रात को अनेक पक्षी पेड़ों पर बसेरा कर लेते हैं (वैसे ही जीव जगत में रैन-बसेरे के लिए आते हैं), कोई सुखी है कोई दुखी है। कईयों के मन में माया का मोह बन जाता है और वे आत्मिक मौत गले लगा लेते हैं। पक्षी शाम को पेड़ों पर आ टिकते हैं, सवेरे आकाश को देखते हैं (उजाला देख के) दसों दिशाओं में उड़ जाते हैं, वैसे ही जीव किए कर्मों के सेंस्कारों के अनुसार दसों दिशाओं में भटकते फिरते हैं।3।
</details>

[[0153]]
<details><summary>दर्पण-पदार्थ</summary>

पद्अर्थ: नाम संजोगी = नाम की सांझ बनाने वाले। गोइलि = गोइल में। थाटू = स्थान। गोइल = नदी के किनारे का वह हरियाली जगह, जहां सूखे के समय लोग अपने मवेशियों को हरा घास चराने के लिए लाते थे। ये प्रबंध आरजी होता था, क्योंकि जब बरसात वगैरा होती थी तो लोग अपने-अपने घरों को वापस चले जाते थे। बिखु माटु = विषौला मटका। फूटै = फूट जाता है। सूनो = सूना, सन्नाटा। हाटु = हाट, हृदय। गुर मिलि = गुरु को मिल के। बजर = करड़े। कपाट = किवाड़, भित्त।4।
</details>

<details><summary>दर्पण-भाषार्थ</summary>

अर्थ: जैसे मुश्किल आने पे (सूखे की हालत में) लोग दरियाओं के किनारे हरियाली वाली जगहें में कुछ दिनों का ठिकाना बना लेते हैं, वैसे ही प्रभु के नाम के साथ सांझ पाने वाले लोग जगत में चंद-रोजा ठिकाने की हकीकत को समझते हैं। उनके अंदर से काम-क्रोध के विषौला मटका टूट जाता है (भाव, उनके अंदर कामादिक विकार जोर नहीं डालते)। जो मनुष्य नाम-वस्तु से वंचित रहते हैं उनकी हृदय रूपी हाट (दुकान) खाली रहती है (उनके खाली हृदय-घर को जैसे ताले लगे रहते हैं)। गुरु को मिल के वह करड़े किवाड़ खुल जाते हैं।4।
</details>

<details><summary>दर्पण-पदार्थ</summary>

पद्अर्थ: साधु = गुरु। पूरब संजोग = पूर्वले किए कर्मों के संस्कार उघड़ने से। सचि = सत्य में, सदा स्थिर प्रभु में। रहसे = खिड़े हुए, प्रसन्न। दे = दे कर, अर्पण करके। लै = (जो) लेते हैं (नाम)। सहजि = सहज में, अडोलता में (टिक के)। सुभाइ = प्रेम में (टिक के)। लागउ = मैं लगता हूं। पाइ = पैरों पे।5।
</details>

<details><summary>दर्पण-भाषार्थ</summary>

अर्थ: जिस मनुष्यों को पूर्बले किए कर्मों के संस्कार अंकुरित होने से गुरु मिलता है, वे पूरे पुरुष सदा स्थिर प्रभु में जुड़ के खिले रहते हैं।  
हे नानक! (कह:) जो मनुष्य, मन गुरु के हवाले करके, शरीर गुरु के हवाले करके, अडोलता में टिक के, प्रेम में जुड़ के (नाम की दाति गुरु से) लेते हैं, मैं उनके चरणों में नत्मस्तक होता हूँ।5।6।
</details>

<details><summary>दर्पण-पदार्थ</summary>

पद्अर्थ: झूठ विकारि = झूठ बोलने का विकार। जागै = तत्पर हो जाता है। हित = मोह, आकर्षण। जागै हित = प्रेरणा होती है, खीच पड़ती है। तरु = तुलहा। तारी = बेड़ी, नाव। सुचीतु = चिक्त को पवित्र करने वाला।1।
</details>

<details><summary>दर्पण-भाषार्थ</summary>

अर्थ: (मेरे अंदर) काम (प्रबल) है, क्रोध (प्रबल) है। मेरा चिक्त माया में (मगन रहता) है। झूठ बोलने की बुराई में मेरा हित जागता है मेरा चिक्त तत्पर होता है। मैंने पाप व लोभ की राशि पूंजी एकत्र की हुई है। (तेरी मेहर से अगर मेरे) मन में तेरा पवित्र करने वाला नाम (बस जाए तो यही मेरे लिए) तुलहा है, बेड़ी है।1।
</details>

<details><summary>दर्पण-पदार्थ</summary>

पद्अर्थ: वाहु = आश्चर्य। निरमलु = पवित्र। तूं एक = सिर्फ तू ही।1। रहाउ।
</details>

<details><summary>दर्पण-भाषार्थ</summary>

अर्थ: हे सदा कायम रहने वाले प्रभु! तू आश्चर्य है तू आश्चर्य है। (तेरे जैसा और कोई नहीं); (कामादिक विकारों से बचने के लिए) मुझे सिर्फ तेरा ही आसरा है। मैं पापी हूँ, सिर्फ तू ही पवित्र करने के समर्थ है।1। रहाउ।
</details>

<details><summary>दर्पण-पदार्थ</summary>

पद्अर्थ: भड़वाउ = भैड़ा वाक्य, बुरे बोल। एक सुआउ = एक-एक चस्का। दिसटि = दृष्टि, नजर, रूची। विकारी = विकार भरी रूची वाला। आपु = स्वैभाव।2
</details>

<details><summary>दर्पण-भाषार्थ</summary>

अर्थ: (जीव के अंदर कभी) आग (का जोर पड़) जाता है (कभी) पानी (प्रबल हो जाता) है (इस वास्ते ये) गर्म-सर्द बोल बोलता रहता है। जीभ आदि हरेक इंद्रिय को अपना अपना चस्का (लगा हुआ) है। निगाहें विकारों में रहती हैं। (मन में) ना डर है ना प्रेम है (ऐसी हालत में प्रभु का नाम कैसे मिले?)। जीव अहम्भाव को कम करे, तो ही परमात्मा का नाम प्राप्त कर सकता है।2।
</details>

<details><summary>दर्पण-पदार्थ</summary>

पद्अर्थ: मरै = स्वैभाव को मार ले, विनम्र। मरणु = आत्मिक मौत। पूरा = पूर्ण, मुकम्मल, त्रुटि रहित। परपंच = परपंच में, जगत खेल में। दोइ = द्वैत में, मेर तेर में। थिरु = स्थिर, अडोल चिक्त। सु = वह मनुष्य।3।
</details>

<details><summary>दर्पण-भाषार्थ</summary>

अर्थ: जब मनुष्य गुरु के शब्द में जुड़ के अहम् भाव को खत्म करता है, तो उसे आत्मिक मौत नहीं होती। स्वैभाव के खत्म हुए बिना मनुष्य पूर्ण नहीं हो सकता। (कमियों से बच नहीं सकता, बल्कि) मन माया के छल के द्वैत में फंसा रहता है। (जीव के भी क्या वश?) जिसको परमात्मा खुद अडोल चिक्त करता है वही होता है।3।
</details>

<details><summary>दर्पण-पदार्थ</summary>

पद्अर्थ: बोहिथ = जहाज में, नाम जहाज में। वार = वारी, अवसर। ठाके = रोके हुए। सालाही = मैं सलाह सकता हूँ, स्तुति। धंनु = (excellent) श्रेष्ठ। दरि = (गुरु के) दर पे (गिरने से)। घरि = हृदय में।4।
</details>

<details><summary>दर्पण-भाषार्थ</summary>

अर्थ: मैं (प्रभु के नाम) जहाज में (तभी) चढ़ सकता हूँ, जब (उसकी मेहर से) मुझे बारी मिले। जिस लोगों को नाम जहाज पर चढ़ना नहीं नसीब होता, उन्हें प्रभु की दरगाह में खुआरी मिलती है (धक्के पड़ते है, प्रभु का दीदार नसीब नहीं होता)। (असल बात ये है कि) गुरु का दर सबसे श्रेष्ठ है। (गुरु के दर पर रह के ही) मैं परमात्मा की महिमा कर सकता हूँ। हे नानक! (गुरु के) दर पे रहने से हृदय में परमात्मा के दर्शन होते हैं।4।7।
</details>

<details><summary>दर्पण-पदार्थ</summary>

पद्अर्थ: उलटिओ = वापस आया है, माया के मोह से पलटा है। कमलु = हृदय कमल। ब्रहमु बीचारि = ब्रहम को विचार के, परमात्मा के महिमा में चिक्त जोड़ने से। अंम्रित धार = अमृत की धारा, नाम अमृत की वर्षा। गगनि = गगन में, आकाश में, चिक्त रूपी आकाश में, चिदाकाश में। दस दुआरि = दसवें द्वार में, दिमाग में। अम्रितधार दस दुआरि = दिमाग़ में नाम की वर्षा होती है, दिमाग़ में ठंड पड़ती है (भाव, दिमाग़ में पहले दुनिया के झमेलों की उलझन थी, महिमा की इनायत से शांत हो गई)। त्रिभवणु = तीन भवन, सारा संसार। बेधिआ = बेध दिया, व्यापक। मुरारि = (मुर का अरी) परमात्मा।1।
</details>

<details><summary>दर्पण-भाषार्थ</summary>

अर्थ: परमात्मा की महिमा में चिक्त जोड़ने से हृदय कमल माया के मोह की तरफ से हट जाता है। दिमाग़ में भी (महिमा की इनायत से) नाम अमृत की वर्षा होती है (और माया वाले झमेलों की अशांति मिट के ठण्ड पड़ जाती है)। (फिर दिल को भी और दिमाग को भी ये यकीन हो जाता है कि) प्रभु खुद सारे जगत (के जर्रे-जर्रे) में मौजूद है।1।
</details>

<details><summary>दर्पण-पदार्थ</summary>

पद्अर्थ: भरमु = भटकना, माया की दौड़ भाग। मनि मानीऐ = अगर मन मान जाए, अगर मन नाम रस में टिक जाए। अंम्रित रसु = आत्मिक जीवन देने वाला नाम रस। पीजै = पी लेते हैं।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! (माया की खातिर) भटकना छोड़ दे (और प्रभु की महिमा में जुड़)। (हे भाई!) जब मन को परमात्मा की महिमा अच्छी लगने लग पड़ती है, तब ये महिमा का स्वाद लेने लग पड़ता है।1। रहाउ।
</details>

<details><summary>दर्पण-पदार्थ</summary>

पद्अर्थ: जीति = जीत के। जनमु जीति = जनम जीत के, मानव जनम का उद्देश्य हासिल करके। मरणि = मरने में, स्वार्थ की मौत में। मनु मानिआ = मन पतीज जाता है। मरणि मनु मानिआ = अहम् की मौत में मन पतीज जाता है, मन को ये बात पसंद आ जाती है कि स्वार्थ ना रहे। आपि = स्वै भाव की ओर से। मन ते = मन से, अंदर से ही। जानिआ = समझ आ जाती है। नजरि = प्रभु के मेहर की नजर। घरु = परमात्मा का ठिकाना, प्रभु चरणों में टिकाव। घर ते = घर से, हृदय में ही।2।
</details>

<details><summary>दर्पण-भाषार्थ</summary>

अर्थ: (महिमा में जुड़ने से) जनम उद्देश्य प्राप्त करके मन को स्वार्थ का समाप्त हो जाना पसंद आ जाता है। इस बात की सूझ मन के अंदर ही पड़ जाती है कि स्वैभाव समाप्त हो गया है। जब प्रभु की मेहर की नजर होती है तो हृदय में ही ये अनुभव हो जाता है कि तवज्जो प्रभु चरणों में जुड़ी हुई है।2।
</details>

<details><summary>दर्पण-पदार्थ</summary>

पद्अर्थ: जतु = इंद्रियों को रोकना। सतु = पवित्र आचरण। मजनु = चुभ्भी, स्नान। नामि = नाम में। अधिक = बहुत। कराउ = कराऊँ, मैं करूँ। किसु कामि = किस काम के लिए? किस लिए? नर नाराइणु = परमात्मा। अंतरजामि = दिलों की जानने वाला।3।
</details>

<details><summary>दर्पण-भाषार्थ</summary>

अर्थ: परमात्मा के नाम में जुड़ना ही जत, सत व तीर्थ स्नान (का उद्यम) है। मैं (जत-सत आदि वाला) बहुत फैलाव भी क्यूँ फैलाऊँ? (ये सारे उद्यम तो लोक-दिखावे के ही हैं), और परमात्मा हरेक के दिल की जानता है।3।
</details>

<details><summary>दर्पण-पदार्थ</summary>

पद्अर्थ: आन = कोई और (आसरा)। मनउ = अगर मैं मानूँ। पर घरि = दूसरे घर में, किसी और जगह। जाउ = जाऊँ, मैं जाऊँ। जाचउ = मैं मांगू। सहजि = सहज में, अडोलता में। समाउ = मैं लीन होता हूँ।4।
</details>

<details><summary>दर्पण-भाषार्थ</summary>

अर्थ: (माया वाली भटकना मिटाने के लिए प्रभु दर के बिना और कोई जगह नहीं, सो) मैं तभी किसी और जगह जाऊँ अगर मैं (प्रभु के बिना) कोई और जगह मान ही लूँ। कोई और जगह है ही नहीं, मैं किससे ये मांग मांगू (कि मेरा मन भटकने से हट जाए)? हे नानक! (मुझे यकीन है कि गुरु का उपदेश हृदय में बसा के) उस आत्मिक अवस्था में लीन रह सकते हैं (जहां माया वाली भटकना का अस्तित्व नहीं है) जहां अडोलता है।4।8।
</details>

<details><summary>दर्पण-पदार्थ</summary>

पद्अर्थ: सु मरणु = वह मौत, (विकारों की ओर से) वह मौत। मरणु दिखाए = विकारों की ओर से मौत दिखा देता है, विकारों की ओर से मौत जिंदगी के तजरबे में ला देता है। मरणु रसु = (जिस) मौत का आनंद, विकारों की ओर से जिस मौत का आनंद। अंतरि = हृदय में। भाए = प्यारा लगता है। गरबु = अहंकार, (धरती के पदार्थों का) अहंकार। गगन पुर = आकाश का शहर, वह शहर जहाँ तवज्जो आकाश में चढ़ी रहे, वह आत्मिक अवस्था जहाँ तवज्जो ऊँची आत्मिक उड़ान लगाती रहे।1।
</details>

<details><summary>दर्पण-भाषार्थ</summary>

अर्थ: जिस मनुष्य को गुरु मिल जाता है उसे वह मौत दिखा देता है (उसकी जीवनशैली में विकारों की मौत हो जाती है) जिस मौत का आनंद (और उससे पैदा हुए) चिरंकाल का आत्मिक जीवन आनंद उस मनुष्य को अपने हृदय में प्यारा लगने लगता है। वह मनुष्य (शरीर आदि का) अहंकार दूर करके वह आत्मिक अवस्था प्राप्त कर लेता है जहाँ तवज्जो ऊँची उड़ाने लगाती रहे।1।
</details>

<details><summary>दर्पण-पदार्थ</summary>

पद्अर्थ: मरणु = मौत, शरीर की मौत। नही रहणा = शारीरिक तौर पर सदा टिके नहीं रहना। जपि = जप के स्मरण करके। जापि = जाप करके। रहणु = रिहाइश, सदीवी आत्मिक जीवन, सदा की रहाइश।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! सारे जीव शारीरिक) मौत रूपी हुक्म (प्रभु की हजूरी में से) लिखा के पैदा होते हैं। (भाव, यही ईश्वरीय नियम है कि जो पैदा होता है उसने मरना भी जरूर है)। सो, यहां शारीरिक तौर पर किसी ने सदा नहीं टिके रहना। (हां) प्रभु की महिमा करके, प्रभु की शरण में रह के सदीवी आत्मिक जीवन मिल जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: दुबिधा = दुचिक्तापन, मेर तेर। कमलु = हृदय का कमल फूल। बिगासि = खिल के। जीवतु = जीवित ही, दुनिया के कार व्यवहार करते हुए ही। मरै = माया के मोह की ओर से मरे (निर्मोही)। आगै = सामने, प्रत्यक्ष।2।
</details>

<details><summary>दर्पण-भाषार्थ</summary>

अर्थ: अगर सतिगुरु मिल जाए, तो मनुष्य की दुबिधा दूर हो जाती है। हृदय का कमल फूल खिल के उसका मन प्रभु के चरणों में जुड़ा रहता है। मनुष्य दुनिया की किर्त-कार करता हुआ भी माया के मोह से ऊँचा रहता है। उसे प्रत्यक्ष तौर पर परमात्मा के स्मरण का महा आनंद अनुभव होता है।2।
</details>

<details><summary>दर्पण-पदार्थ</summary>

पद्अर्थ: सतिगुरि मिलिऐ = अगर सतिगुरु मिल जाए। सच संजमि = सत्य के संयम में (रह के)। सूचा = पवित्र। पउड़ी = स्मरण रूपी सीढ़ी। ऊचो ऊची = ऊँचा ही ऊँचा। करमि = प्रभु की मेहर से। मूचा = समाप्त हो जाता है।3।
</details>

<details><summary>दर्पण-भाषार्थ</summary>

अर्थ: अगर गुरु मिल जाए, तो मनुष्य नाम जपने की जुगति में रह कर पवित्र आत्मा बन जाता है। गुरु की बताई हुई सीढ़ी के सहारे (आत्मिक जीवन में) ऊँचा ही ऊँचा होता जाता है। (पर, ये स्मरण प्रभु की) मेहर से मिलता है, (जिसे मिलता है उसका) मौत का डर उतर जाता है।3।
</details>

<details><summary>दर्पण-पदार्थ</summary>

पद्अर्थ: मिलि = (प्रभु की याद में) मिल के, जुड़ के। अंकि = प्रभु के अंक में, प्रभु के चरणों में। महलु = प्रभु का निवास स्थान, वह अवस्था जहां प्रभु का मिलाप हो जाए। मारि = मार के।4।
</details>

<details><summary>दर्पण-भाषार्थ</summary>

अर्थ: अगर गुरु मिल जाए तो मनुष्य प्रभु की याद में जुड़ के प्रभु के चरणों में लीन हुआ रहता है। गुरु मेहर करके उसे वह आत्मिक अवस्था दिखा देता है जहां प्रभु का मिलाप हुआ रहे। हे नानक! उस मनुष्य के अहम् को दूर करके गुरु उसको प्रभु से एक-मेक कर देता है।4।9।
</details>

[[0154]]
<details><summary>दर्पण-पदार्थ</summary>

पद्अर्थ: किरतु = किया हुआ काम, जन्म-जन्मांतरों के किए कामों के संस्कारों के समूह। पइआ = जो मन में इकट्ठा हुआ पड़ा है। किआ जाणा = मैं क्या समझ सकता हूँ? (कोई नहीं समझ सकता)। आगै = आने वाले जीवन काल में। किआ होइ = क्या होगा? 1।
</details>

<details><summary>दर्पण-भाषार्थ</summary>

अर्थ: जन्मों-जन्मांतरों के किए संस्कारों के समूह जो मन में इकट्ठे हुए पड़े हैं (कर्मों के द्वारा) कोई मनुष्य मिटा नहीं सकता। (इसी तरह आगे के लिए भी कर्म-धर्म के अच्छे नतीजों की आस व्यर्थ है) कोई समझ नहीं सकता कि आने वाले जीवनकाल में क्या घटित होगा। (कर्मों का आसरा छोड़ो, प्रभु की रजा में चलना सीखो) जगत में जो कुछ हो रहा है परमात्मा की रजा में हो रहा है। प्रभु के बिना और कोई कुछ करने वाला नहीं है (उसी की भक्ति करो)।1।
</details>

<details><summary>दर्पण-पदार्थ</summary>

पद्अर्थ: ना जाणा करम = मैं अपने (पिछले किए) कर्म नहीं समझ सकता (कर्मों की सही कीमत नही पा सकता, मैं किए कर्मों को ज्यादा महत्वता दे रहा हूँ)। ना जाणा केवड तेरी दाति = हे प्रभु! तेरी कितनी ही बेअंत दातें मुझे मिल रही हैं, उनको मैं नहीं समझ सकता।1। रहाउ।
</details>

<details><summary>दर्पण-भाषार्थ</summary>

अर्थ: मैं अपने किए कर्मों की ठीक कीमत नहीं जानता (मैं इन्हें बहुत महत्व देता हूँ), (दूसरी तरफ, हे प्रभु!) तेरी बेअंत दातें मुझे मिल रहीं हैं, उन्हें भी मैं नहीं समझ सकता (ये ख्याल मेरी भारी भूल है कि मेरे किए कर्मों के अनुसार मुझे मिल रहा है, ये तो पूरी तरह से तेरी मेहर है मेहर)। तेरा नाम ही मेरी जात है, तेरा नाम ही मेरा कर्म-धर्म है (मुझे तेरे नाम की ही ओट है। ना मान है किसी किए कर्म-धर्म का, ना किसी ऊँची जाति का)।1। रहाउ।
</details>

<details><summary>दर्पण-पदार्थ</summary>

पद्अर्थ: एवडु = इतना बड़ा। भंडार = खजाने। न आवै रासि = रास नहीं आता, फबता नहीं, कुछ सवार नहीं सकता। पिंडु = शरीर। तेरै पासि = तेरे हवाले, तेरे आसरे।2।
</details>

<details><summary>दर्पण-भाषार्थ</summary>

अर्थ: हे प्रभु! तू दातें देने वाला इतना बड़ा दाता है (भक्ति की दात भी तू स्वयं ही देता है) तेरे खजानों में भक्ति (की दात) की कोई कमी नहीं है, (अपने किसी अच्छे आचरण के बारे में मनुष्य का) किया हुआ अहंकार कुछ सवार नहीं सकता। मनुष्य की जीवात्मा और शरीर सब कुछ तेरे आसरे ही है। (जैसे तू शरीर की परवरिश के लिए रोजी देता है, वैसे ही जीवात्मा को भी भक्ति की खुराक देने वाला तू ही है)।2।
</details>

<details><summary>दर्पण-पदार्थ</summary>

पद्अर्थ: मरि = मेरा स्वैभाव मार के। जीवालहि = तू आत्मिक जीवन देता है। बखशि = बख्श के, मेहर करके। मिलाइ = (अपने चरणों में) जोड़ के। जिउ भावी = जैसे तूझे ठीक लगता है। जपाइ = जपा के। दाना = (मेरे दिल की) जानने वाला। बीना = (मेरे कामों को) देखने वाला। सियति = सिर पर। देइ = दे के।3।
</details>

<details><summary>दर्पण-भाषार्थ</summary>

अर्थ: (हे प्रभु!) तू खुद ही मुझे गुरु की मति दे के, मेरे पर मेहर करके मुझे अपने चरणों में जोड़ के, मेरा स्वैभाव मार के, और जैसे तूझे ठीक लगता है मुझे अपना नाम जपा के मुझे आत्मिक जीवन देता है। तू मेरे दिल की जानता है, तू (मेरी हालत) देखता है, तू मेरे सिर पर (रक्षक) है। मैं सदा तेरे ही आसरे हूँ (मुझे अपने किसी कर्म का आसरा नहीं है)।3।
</details>

<details><summary>दर्पण-पदार्थ</summary>

पद्अर्थ: श्राता = रंगा हुआ। सबदि = गुरु के शब्द में (जुड़ के)। ताणु = ताकत, आसरा।4।
</details>

<details><summary>दर्पण-भाषार्थ</summary>

अर्थ: (हे प्रभु!) जिनका मन (तेरे प्यार में) रंगा हुआ है, उनके शरीर में विकारों की मैल नहीं। गुरु के वचन पर चल के गुरु के शब्द में जुड़ के उन्होंने तूझे सदा कायम रहने वाले को पहचान लिया है (तेरे साथ सांझ डाल ली है), (कर्मों का आसरा लेने की जगह) उन्हें तेरे नाम का ही आसरा है, वे सदा तेरे नाम की ही उपमा करते हैं।  
हे नानक! (कह:) वे मनुष्य प्रभु की भक्ति में रते रहते हैं, वे प्रभु की शरण में रहते हैं।4।10।
</details>

<details><summary>दर्पण-पदार्थ</summary>

पद्अर्थ: जिनि = जिस (जीव) ने। अकथु = (वह प्रभु) जिसके सारे गुण बयान ना हो सकें। कहाइआ = कहा और कहाया, खुद स्मरण किया व और लोगों को स्मरण करने की प्रेरणा की। अपिओ = अमृत नाम। पाआइआ = पीया और पिलाया, खुद पीया व और लोगों को पिलाया। अन भै = (दुनिया वाले) और-और डर।1।
</details>

<details><summary>दर्पण-भाषार्थ</summary>

अर्थ: (गुरु के शब्द में जुड़ के) जिस मनुष्य ने अकथ प्रभु को (खुद स्मरण किया है और) और लोगों को स्मरण के लिए प्रेरित किया है। उसने खुद नाम-अमृत पीया है तथा और लोगों को भी पिलाया है। उसे (दुनिया वाले) और सारे सहम भूल जाते हैं क्योंकि वह (सदैव प्रभु के) नाम में लीन रहता है।1।
</details>

<details><summary>दर्पण-पदार्थ</summary>

पद्अर्थ: किआ डरीऐ = डरने की जरूरत नहीं रहती, नहीं डरता। डरु = (दुनिया वाला) डर। डरहि = डर में, परमात्मा के उर अदब में। पछाना = जिसने पहचान लिया, जिसने प्रभु के साथ जान-पहिचान डाल ली।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य ने पूरे गुरु के शब्द में जुड़ के परमात्मा के साथ जान पहिचान बना ली, वह (दुनिया के झमेलों में) सहमता नहीं। उसका (दुनिया वाला) सहम (परमात्मा वास्ते उसके हृदय में टिके हुए) डर अदब में समाप्त हो जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: जिसु नर रिदै = जिस मनुष्य के हृदय में। सहजि = सहज में (टिके रह के), अडोल अवस्था में (टिके रहने के कारण)। सुभाइ = प्रभु के प्रेम में (जुड़े रहने करके)।2।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में हरि परमात्मा की नाम-रस पूंजी है, वह (माया की खातिर नहीं डोलता, वह) अडोल अवस्था में टिका रहता है। वह प्रभु के प्यार में जुड़ा रहता है। उसे (प्रभु के दर से) आदर मिलता है।2।
</details>

<details><summary>दर्पण-पदार्थ</summary>

पद्अर्थ: जाहि = जो लोगों को। सवारै = सुलाए, माया की नींद में सुलाए रखता है। साझ = सांझ, शाम। बिआल = सवेरे। साझ बिआल = सवेरे शाम, हर वक्त। इत = यहां, इस लोक में। उते = वहां, परलोक में। बाधे काले = मौत (के सहम) के बंधे हुए।3।
</details>

<details><summary>दर्पण-भाषार्थ</summary>

अर्थ: (पर) जिस मनुष्यों को प्रभु हर वक्त (सवेरे शाम) माया की नींद में ही सुलाए रखता है, वे सदा अपने मन के पीछे चलने वाले मनुष्य लोक परलोक में ही मौत के सहम के साथ बंधे रहते हैं (जितना समय वे यहां हैं मौत का सहम उनके सिर पे सवार रहता है। इसके बाद भी जनम मरण के चक्र में धक्के खाते हैं)।3।
</details>

<details><summary>दर्पण-पदार्थ</summary>

पद्अर्थ: अहि = दिन। निसि = रात। रिदै = हृदय में। पूरे = पूर्ण। भ्रम = भटकना।4।
</details>

<details><summary>दर्पण-भाषार्थ</summary>

अर्थ: हे नानक! जिनके हृदय में दिन रात (हर वक्त) परमात्मा बसता है, वह पूर्ण मनुष्य हैं (वे डावाँडोल नहीं होते)। जिन्हें परमात्मा मिल गया उनकी सब भटकनें खत्म हो जाती हैं।4।11।
</details>

<details><summary>दर्पण-पदार्थ</summary>

पद्अर्थ: त्रै गुण हितकारु = त्रैगुणी संसार के साथ हित करने वाला। जनमि मरै = पैदा हो के मरता है, पैदा होता मरता रहता है। कथहि = जिक्र करते हैं। आकारु = त्रैगुणी दिखाई देता संसार। कहहि वखिआनु = व्याख्यान कहते हैं, जिक्र करते हैं। तीनि अवसथा = (मन के) तीन हालात। तुरीआवसथा = तुरीय अवस्था, वह हालत जब जीवात्मा और परमात्मा एक रूप हो जाते हैं, जब जीवात्मा प्रभु में लीन हो जाती है। ते = से। सतिगुरु ते = गुरु से, गुरु की शरण पड़ कर। जानु = पहचान, गहरी सांझ बना लो।1।
</details>

<details><summary>दर्पण-भाषार्थ</summary>

अर्थ: चारों वेद जिस त्रैगुणी संसार का जिक्र करते हैं (जो मनुष्य प्रभु भक्ति से वंचित है और) उसी त्रैगुणी संसार के साथ ही हित करता है वह पैदा होता मरता रहता है। (वह जनम मरण के चक्रव्यूह में पड़ा रहता है)। (ऐसे मनुष्य) जो भी व्याख्या करते हैं मन की तीन अवस्थाओं का ही जिक्र करते हैं (जिस अवस्था में जीवात्मा परमात्मा के साथ एक रूप हो जाती है वह बयान नहीं की जा सकती)। गुरु की शरण पड़ कर परमात्मा के साथ गहरी जान पहिचान बना लो- यह है तुरीया अवस्था।1।
</details>

<details><summary>दर्पण-पदार्थ</summary>

पद्अर्थ: तरणा = तैर सकते हैं (जनम मरन के चक्र रूप समुंदर में से)।1। रहाउ।
</details>

<details><summary>दर्पण-भाषार्थ</summary>

अर्थ: (जनम मरन का चक्र, जैसे एक चक्रव्यूह है, इस में से) परमात्मा की भक्ति और गुरु की बताई हुई कार करके पार लांघ जाते हैं (जो पार लांघ जाता है उसे) फिर ना जनम होता है ना मौत। (उस अवस्था को तुरीया अवस्था कह लो)।1। रहाउ।
</details>

<details><summary>दर्पण-पदार्थ</summary>

पद्अर्थ: चारि पदारथ = धर्म, अर्थ, काम, मोक्ष। सभ कोई = हरेक (विचारवान) मनुष्य। मुखि = मुंह में। अरथु बीचारु = अनुभवी ज्ञान, (मुक्ति पदार्थ का) अर्थ व विचार। मुकति = मुक्ति, खलासी, मन के तीनों ही हालातों से आजादी।2।
</details>

<details><summary>दर्पण-भाषार्थ</summary>

अर्थ: हरेक जीव धर्म-अर्थ-काम-मोक्ष (मुक्ति) इन चार पदार्थों का जिक्र तो करता है, सिम्रितियों-शास्त्रों के पण्डितों के मुंह से भी यही सुनते हैं। पर, मुक्ति पदार्थ क्या है (वह अवस्था कैसी है जहाँ जीव तीन गुणों के प्रभाव से निर्लिप हो जाता है) गुरु की शरण पड़े बिना इसका अनुभव नहीं हो सकता। ये पदार्थ परमात्मा की भक्ति करने से मिलते हैं।2।
</details>

<details><summary>दर्पण-पदार्थ</summary>

पद्अर्थ: मुकति आनंदु = आत्मिक स्वतंत्र अवस्था का आनन्द।3।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में परमात्मा आ बसता है उसे भक्ति की प्राप्ति हो गई। और ये भक्ति गुरु के द्वारा ही मिलती है। परमात्मा की भक्ति के द्वारा मुक्ति पदार्थ का आनंद लेते हैं। ये सर्वोच्च आनन्द गुरु की शिक्षा पर चलने से ही मिलता है।3।
</details>

<details><summary>दर्पण-पदार्थ</summary>

पद्अर्थ: जिनि = जिस (मनुष्य) ने। गुरि दिखाइआ = जिसे गुरु ने दिखा दिया। निरासु = आशा से स्वतंत्र रहना।4।
</details>

<details><summary>दर्पण-भाषार्थ</summary>

अर्थ: जिस मनुष्य ने मुक्ति का आनंद हासिल कर लिया, गुरु ने सर्व सुखदाता दीनानाथ प्रभु खुद देख के जिस मनुष्य को दिखा दिया, उसे दुनिया की आशाओं के अंदर रहते हुए भी आसों उम्मीदों से उपराम रहने की विधि गुरु सिखा देता है। हे नानक! उस मनुष्य का मन प्रभु चरणों (के प्यार) में रंगा रहता है।3।
</details>

<details><summary>दर्पण-पदार्थ</summary>

पद्अर्थ: अंम्रित = (अपने आप को) अमर समझने वाली। काइआ = काया, देह। सुखाली = सुख+आलय, सुख का घर, सुख भोगने वाली। बाजी = खेल। मुचु = बहुत। कमावहि = (हे काया!) तू कमाती है। तूं = तूझे। काइआ = हे काया! धर = धरती। छारो = छार, राख।1।
</details>

<details><summary>दर्पण-भाषार्थ</summary>

अर्थ: ये शरीर अपने आप को अमर जान के सुख भोगने में ही लगा रहता है (ये नहीं समझता कि) ये जगत (एक) खेल (ही) है। हे मेरे शरीर! तू लब-लोभ कर रहा है। तू बहुत झूठ कमा रहा है (व्यर्थ की दौड़-भाग ही कर रहा है), तू (अपने ऊपर लब-लोभ-झूठ आदि के असर में गलत कामों का) भार उठाता जा रहा है। हे मेरे शरीर! मैंने तेरे जैसे ऐसे भटकते देखें हैं जैसे धरती पर राख।1।
</details>

<details><summary>दर्पण-पदार्थ</summary>

पद्अर्थ: सिख = शिक्षा। सुक्रितु = सु+कृत, नेक कमाई। रहसी = साथ निभेगी। बहुड़ि = पुनः , मुड़ के।1। रहाउ।
</details>

<details><summary>दर्पण-भाषार्थ</summary>

अर्थ: हे मेरी जीवात्मा! मेरी शिक्षा ध्यान से सुन। की हुई नेक कमाई ही तेरे साथ निभेगी। (अगर ये मानव जनम गवा लिया), तो दुबारा (जल्दी) वारी नहीं मिलेगी।1। रहाउ।
</details>

[[0155]]
<details><summary>दर्पण-पदार्थ</summary>

पद्अर्थ: हउ = मैं। निंदा चिंदा = निंदा का चिंतन। लाइतबारी = ऐतबार हटाने वाला कर्म, चुगली। वेलि = स्त्री। जोहहि = तू देखता है। बुरिआई = बुराई। हंसु = जीवात्मा।2।
</details>

<details><summary>दर्पण-भाषार्थ</summary>

अर्थ: हे मेरे शरीर! मैं तुझे समझाता हूँ, मेरी नसीहत सुन। तु पराई निंदा का ध्यान रखता है, तू (औरों की) झूठी निंदा करता रहता है। हे जीव! तू पराई स्त्री को (बुरी निगाह से) देखता है, तू चोरियां करता है, और बुराईआं करता है। अर्थ: हे मेरी काया! जब जीवात्मा चली जाएगी, तू यहां ही रह जाएगा, तू तब त्यागी हुई स्त्री की तरह हो जाएगा।2।
</details>

<details><summary>दर्पण-पदार्थ</summary>

पद्अर्थ: सुपनंतरि = स्वप्न+अंतरि, सुपने में, नींद में, सोई हुई। मनि = मन में। भला भाइआ = अच्छा लगा। हलति = इस लोक में। पलति = परलोक में। अहिला = उत्तम।3।
</details>

<details><summary>दर्पण-भाषार्थ</summary>

अर्थ: हे मेरे शरीर! तू (माया की) नींद में ही सोया रहा (तुझे समझ ही नहीं आई कि) तू क्या करतूतें करता रहा। चोरी आदि करके जो धन माल मैं लाता रहा, तुझे वह मन में पसंद आता रहा। (इस तरह) ना इस लोक में शोभा कमायी, ना परलोक में आसरा (मिलने का प्रबंध) मिला। कीमती मानव जनम व्यर्थ गवा डाला।3।
</details>

<details><summary>दर्पण-पदार्थ</summary>

पद्अर्थ: खरी दुहेली = बहुत दुखी। बाबा = हे बाबा! बात = बातचीत।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (जीवात्मा के चले जाने पर अब) मैं काया बहुत दुखी हुई हूँ। हे नानक! मेरी अब कोई बात नहीं पूछता।1। रहाउ।
</details>

<details><summary>दर्पण-पदार्थ</summary>

पद्अर्थ: तजी = घोड़े। केरे = के। गवारा = हे गवार! हे मूर्ख! कूजा = मिश्री।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे मूर्ख! बढ़िया घोड़े, सोने-चांदी, कपड़ों के ढेर- कोई भी चीज (मौत के समय) किसी के साथ नहीं जाती। सब यहीं ही रह जाता है। मिश्री, मेवे आदि भी मैंने सब कुछ चख के देख लिया है। (इनमें भी इतना स्वाद नहीं जितना हे प्रभु!) तेरा नाम मीठा है।4।
</details>

<details><summary>दर्पण-पदार्थ</summary>

पद्अर्थ: नीव = नींव। दिवाल = दिवार। भस = राख। संचे = खजाने। माढ़ी = महल। संपै = धन। केरी = की।5।
</details>

<details><summary>दर्पण-भाषार्थ</summary>

अर्थ: नींव रख-रख के मकानों की दीवारें खड़ी कीं, पर (मौत आने पर) ये राख की ढेरी की तरह हो गए। इकट्ठे किए हुए (माया के) खजाने किसी को हाथ से नहीं देता, मूर्ख समझता है कि ये सब कुछ मेरा है (पर ये नहीं जानता कि) सोने की लंका सोने का महल (रावण के भी ना रहे, तू क्या बेचारा है) ये धन किसी का नहीं बना रहता।5।
</details>

<details><summary>दर्पण-पदार्थ</summary>

पद्अर्थ: हागु = होएगा। भाणा = रजा।1। रहाउ।
</details>

<details><summary>दर्पण-भाषार्थ</summary>

अर्थ: हे मूर्ख अन्जान मन! सुन। उस परमात्मा की रजा ही चलेगी (लब-लोभ आदि को त्याग के उसकी रजा में चलना सीख)।1। रहाउ।
</details>

<details><summary>दर्पण-टिप्पनी</summary>

नोट: इस शब्द के आखिरी अंक देखो! अंक 6 बताता है कि शब्द के 6 बंद हैं। अंक 13 बताता है कि गउड़ी राग में गुरु नानक देव जी का ये 13वां शब्द है। अंक 1 नया आया है। ये संकेत है कि कोई नई तब्दीली आई है। अब तक शब्द ‘गउड़ी’ के थे। पर शब्द नंबर 13 ‘गउड़ी चेती’ का है। ‘गउड़ी चेती’ का ये पहला ही शब्द है। 12 शब्द ‘गउड़ी’ के 1 शब्द ‘गउड़ी चेती’ का, कुल 13 शब्द। ‘गउड़ी चेती’ के कुल 5 शब्द हैं। वहां आखिरी जोड़ है।5।17। भाव, 12 शब्द ‘गउड़ी’ के 5 शब्द ‘गउड़ी चेती’ का, जोड़ 17।  
इस शब्द में कभी काया को संबोधन किया गया है तो कभी जीवात्मा को।
</details>

<details><summary>दर्पण-पदार्थ</summary>

पद्अर्थ: वणजारे = व्यापार करने वाले। जीउ = जिंद। पिंडु = शरीर। मारि = मार के।6।
</details>

<details><summary>दर्पण-भाषार्थ</summary>

अर्थ: हमारा मालिक प्रभु बड़ा शाहूकार है। हम सारे जीव उसके भेजे हुए वणजारे व्यापारी है (यहां नाम का व्यापार करने आए हुए हैं)। ये जीवात्मा ये शरीर उसी शाह की दी हुई राशि-पूंजी है। वह स्वयं ही मारता और स्वयं ही जीवन देता है।6।1।13।
</details>

<details><summary>दर्पण-पदार्थ</summary>

पद्अर्थ: अवरि = और, विरोधी, दुश्मन। पंच = पाँच। हम = मैं। एक जना = अकेला। किउ राखउ = मैं कैसे बचाऊँ? घर बारु = घर घाट, सारा घर। मना = हे मेरे मन! नीत नीत = सदा ही। करी = मैं करूँ। जना = हे भाई!।1।
</details>

<details><summary>दर्पण-टिप्पनी</summary>

नोट: ‘अवरि’ शब्द ‘अवर’ का बहुवचन।
</details>

<details><summary>दर्पण-भाषार्थ</summary>

अर्थ: हे मेरे मन! मेरे वैरी (कामादिक) पाँच हैं। मैं अकेला हूँ। मैं (इनसे) सारा घर कैसे बचाऊँ? हे भाई! ये पाँचों मुझे नित्य मारते लूटते रहते हैं, मैं किस के पास शिकायत करूँ?।1।
</details>

<details><summary>दर्पण-पदार्थ</summary>

पद्अर्थ: उचरु = उचार, बोल। आगै = सामने। जम दलु = यम का दल, यमराज की फौज। बिखमु = मुश्किल (करने वाला)। घना = बहुत।1। रहाउ।
</details>

<details><summary>दर्पण-भाषार्थ</summary>

अर्थ: हे मन! परमात्मा का नाम स्मरण कर, सामने यमराज की तगड़ी फौज दिख रही है (भाव, मौत आने वाली है)।1। रहाउ।
</details>

<details><summary>दर्पण-पदार्थ</summary>

पद्अर्थ: मड़ोली = शरीर-मठ। उसारि = सृजना करके। दुआरा = दरवाजे (कान नाक आदि)। भीतरि = में। सा धन = वह जीव-स्त्री। अंम्रित = अपने आप को अमर जानने वाली। केल = चोज तमाशे, रंग रलियां। कामणि = जीव-स्त्री। लुटेनि = लूटते रहते हैं। सु = वह। पंच जना = कामादिक पाँचों जन।2।
</details>

<details><summary>दर्पण-भाषार्थ</summary>

अर्थ: परमात्मा ने ये शरीर बना के (इसके नाक-कान आदि) दस दरवाजे बना दिए। (उसके हुक्म अनुसार) इस शरीर में जीव-स्त्री आ टिकी। पर ये जीव-स्त्री अपने आप को अमर जान के सदा (दुनिया वाले) रंग तमाशे करती रहती है, और वह वैरी कामादिक पाँचो जने (अंदर से भले गुण) लुटते जा रहे हैं।2।
</details>

<details><summary>दर्पण-पदार्थ</summary>

पद्अर्थ: देहुरा = मंदिर। एक जना = अकेली। जम डंडा = यम का डण्डा। गलि = गले में।3।
</details>

<details><summary>दर्पण-भाषार्थ</summary>

अर्थ: (यम की फौज ने आखिर) शरीर मठ गिरा के मंदिर लूट लिया, जीव-स्त्री अकेली ही पकड़ी गई। जम का डण्डा सिर पर बजा, जम का संगल गले में पड़ा, वह (लूटने वाले) पाँचों जने भाग लिए (साथ छोड़ गए)।3।
</details>

<details><summary>दर्पण-पदार्थ</summary>

पद्अर्थ: कामणि = पत्नी। रुपा = चाँदी। लुड़ेनि = तलाशते हैं, मांगते हैं। खाधाता = खाने के पदार्थ। तिन कारणि = इन स्त्री मित्रों के खातिर। जासी = जाएगा। जमपुरि = यम की नगरी में। बाधाता = बंधा हुआ।4।
</details>

<details><summary>दर्पण-टिप्पनी</summary>

नोट: अंक “4।2।14” में अंक 2 का भाव है कि ‘गउड़ी चेती’ का यह दूसरा शब्द है। ‘गउड़ी’ के अब तक कुल 14 शब्द हो गए हैं।
</details>

<details><summary>दर्पण-भाषार्थ</summary>

अर्थ: (सारी उम्र जब तक जीव जीवित रहा) पत्नी सोना-चाँदी (के गहने) मांगती रहती है। संबंधी मित्र, खान-पीने के पदार्थ मांगते रहते हैं। हे नानक! इनकी ही खातिर जीव पाप करता रहता है, आखिर (पापों के कारण) बंधा हुआ यम की नगरी में धकेला जाता है।4।2।14।
</details>

<details><summary>दर्पण-पदार्थ</summary>

पद्अर्थ: घट भीतरि = हृदय में। मुंद्रा = (बुरी वासनाओं को रोकें = ये) मुंद्रा। कांइआ = शरीर को (नाशवान जानना)। खिंथाता = खिंथा, गठड़ी। ते = वही। पंच चेले = पाँच ज्ञानेंद्रिय रूप चेले। कीजहि = करने चाहिए। रावल = हे रावल! हे जोगी!।1।
</details>

<details><summary>दर्पण-भाषार्थ</summary>

अर्थ: हे रावल! अपने शरीर के अंदर ही बुरी भावनाओं को रोक - ये है असल मुंद्रां। शरीर को नाशवान समझ-इस यकीन को गुदड़ी बना। हे रावल! (तुम और लोगों को चेले बनाते फिरते हो) अपने पाँचों, ज्ञानेंद्रियों को वश में करो- चेले बनाओ। अपने मन को डण्डा बनाओ (और हाथ में पकड़ो। भाव, काबू करो)।1।
</details>

<details><summary>दर्पण-पदार्थ</summary>

पद्अर्थ: जोग जुगति = योग साधना का जुगती। इव = इस तरह। पावसिता = पावसि, तू पा लेगा। नासति = नास्ति, नहीं है। लावसिता = लावसि, अगर तू लगा ले।1। रहाउ।
</details>

<details><summary>दर्पण-भाषार्थ</summary>

अर्थ: (हे रावल!) तू गाजर मूली आदि खाने में मन जोड़ता फिरता है। पर, अगर तू उस गुरु शब्द में मन जोड़े (जिस के बिना) कोई और (जीवन-राह दिखाने में समर्थ) नहीं है। तो तू इस तरह जोग (प्रभु चरणों में जुड़ने) का तरीका ढूँढ लेगा।1। रहाउ।
</details>

<details><summary>दर्पण-पदार्थ</summary>

पद्अर्थ: मूंडि मुंडाइऐ = सिर मुंडाने से। मूंडि = सिर।2।
</details>

<details><summary>दर्पण-भाषार्थ</summary>

अर्थ: अगर (गंगा के किनारे) सिर मुण्डन से गुरु मिलता है (भाव, तुम तो गंगा के तट पर सिर मुंडवा के गुरु धारण करते हो) तो हमने तो गुरु को ही गंगा बना लिया है, (हमारे लिए गुरु ही महा पवित्र तीर्थ है)। अंधा (रावल) उस एक मालिक को नहीं स्मरण करता जो तीनों भवनों (के जीवों) को उबारने के समर्थ है।2।
</details>

[[0156]]
<details><summary>दर्पण-पदार्थ</summary>

पद्अर्थ: पटंबु = ठगी, दिखावा। गली = बातों से। मनु = लोगों का मन। लावसि = तू लगाता है। मूलि न = बिल्कुल नहीं। की धावसिता = क्यूँ दौड़ेगा? नहीं भटकेगा।3।
</details>

<details><summary>दर्पण-भाषार्थ</summary>

अर्थ: हे जोगी! तू (योग का) दिखावा करके निरी बातों से ही लोगों का मनोरंजन करता है, पर तेरी अपनी संशय रक्ती मात्र भी दूर नहीं होता। अगर तू एक परमात्मा के चरणों में चिक्त जोड़े, तो लब और लोभ के कारण बनी हुई तेरी भटकना दूर हो जाए।3।
</details>

<details><summary>दर्पण-पदार्थ</summary>

पद्अर्थ: रचसि मना = मन रचा के, मन जोड़ के। कपटु = ठगी, झूठ फरेब।1। रहाउ।
</details>

<details><summary>दर्पण-भाषार्थ</summary>

अर्थ: हे जोगी! ज्यादा ठगी-फरेब के बोल क्यूँ बोलता है? अपना मन जोड़ के माया-रहित प्रभु का नाम स्मरण कर।1। रहाउ।
</details>

<details><summary>दर्पण-पदार्थ</summary>

पद्अर्थ: कमली = पगली। हंसु = जीवात्मा। बिहाणीता = (उम्र) गुजर रही है। नागी = नंगी काया। दाझै = जलती है। पाछै = समय बीत जाने के बाद में।4।
</details>

<details><summary>दर्पण-भाषार्थ</summary>

अर्थ: जिस मनुष्य का शरीर पागल हुआ हुआ हो (जिसकी ज्ञानेंद्रियां विकारों में पागल हुई पड़ी हों) जिसकी जीवात्मा अंजान हो (जिंदगी का सही रास्ता ना समझता हो) उसकी सारी उम्र माया की ममता में बीत जाती है। (तथा) नानक बिनती करता है कि जब (ममता के सारे पदार्थ जगत में ही छोड़ के) शरीर अकेला ही (शमशान में) जलता है। समय व्यर्थ में गवा के जीव पछताता है।4।3।15।
</details>

<details><summary>दर्पण-पदार्थ</summary>

पद्अर्थ: अउखध = दवा। अउखध मूलु = दवाओं का मूल, सबसे बढ़िया दवाई। मंत्र मूलु = सबसे बढ़िया मंत्र। एकै = एक ही, परमात्मा का नाम ही। द्रिढ़ु = पक्का। हे = हे भाई! पाप करम = बुरे कर्म, विकार।1।
</details>

<details><summary>दर्पण-भाषार्थ</summary>

अर्थ: हे भाई! अगर तू जनमों जन्मांतजरों के किये बुरे कर्मों के संस्कारों को काटने वाले परमात्मा का नाम लेता रहे, अगर तू (उसके नाम के स्मरण में) अपने चिक्त को पक्का कर ले, तो (तुझे यकीन आ जाएगा कि) मन के रोग दूर करने वाली सबसे बढ़िया दवा प्रभु का नाम ही है। मन को वश में करने वाला सबसे बढ़िया मंत्र परमात्मा का नाम ही है।1।
</details>

<details><summary>दर्पण-पदार्थ</summary>

पद्अर्थ: भाई रे = हे भाई! मन साहिबु = मन का मालिक, मन को विकारों से बचा के रखने वाला मालिक। तीनि गुणा = तीनों गुण, तीनों गुणों में प्रवृत शारीरिक इंद्रियां। संसारि समावहि = संसार में उलझे हुए हैं।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (विकारों से बचा सकने वाला) मन का रक्षक एक प्रभु का नाम ही है (उसके गुण पहिचान), पर जितने समय तक तेरी त्रिगुणी इंद्रियां संसार (के मोह) में खचित हैं, उस अलख परमात्मा को समझा नहीं जा सकता।1। रहाउ।
</details>

<details><summary>दर्पण-पदार्थ</summary>

पद्अर्थ: तनि = तन में। पंड = माया की गठड़ी। उचाई = उठाई हुई है। लजु = उम्र की लज्जा। मूसा = चूहा, यम, बीत रहा समय।2।
</details>

<details><summary>दर्पण-भाषार्थ</summary>

अर्थ: हे भाई! हम जीवों ने ता माया की गठड़ी (हर वक्त सिर पर) उठाई हुई है। हमें तो माया, अपने अंदर शक्कर जैसी मीठी लग रही है, (हमारे लिए तो माया के मोह की) अंधेरी रात पड़ी हुई है (जिसमें हमें कुछ दिखता ही नहीं) और (उधर से) यम रूपी चूहा हमारी उम्र की लज्जा कतरता जा रहा है (उम्र घटती जा रही है)।2।
</details>

<details><summary>दर्पण-पदार्थ</summary>

पद्अर्थ: मनमुखि = जिन्हों का मुख अपने मन की ओर है, जो अपने मन के पीछे चलते हैं। तेता = उतना ही। तिनि = उस (परमात्मा) ने। किरतु = जनम जन्मांतरों के किए हुए कर्मों के संस्कारों का समूह।3।
</details>

<details><summary>दर्पण-भाषार्थ</summary>

अर्थ: हे भाई! अपने मन के पीछे चल के मनुष्य जितने भी उद्यम करते हैं, उतने ही दुख घटित होते हैं। (लोक परलोक में) शोभा उन्हीं को मिलती है जो गुरु के सन्मुख रहते हैं। जो (नियम) उस परमात्मा ने बना दिया है वही घटित होता है। (उस नियम के अनुसार) जनमों जन्मांतरों के किए कर्मों के संस्कारों के समूह को (जो हमारे मन में टिका हुआ है, अपने मन के पीछे चल के) मिटाया नहीं जा सकता।3।
</details>

<details><summary>दर्पण-पदार्थ</summary>

पद्अर्थ: सुभर = नाकोनाक। पंक = चरण धूल। मूढ़ा = मूर्ख।4।
</details>

<details><summary>दर्पण-भाषार्थ</summary>

अर्थ: नानक (कहता है) जो मनुष्य प्रभु के चरणों में प्रीत जोड़ के उसके प्रेम में रंगे रहते हैं, उनके मन प्रेम रस के साथ लबा-लब भरे रहते हैं। वह (प्रेम से) खाली नहीं होते। अगर (हमारा) मूर्ख (मन) उनके चरणों की धूल बने, तो इसे भी कुछ प्राप्ति हो जाए।4।4।16।
</details>

<details><summary>दर्पण-पदार्थ</summary>

पद्अर्थ: कत की = कब की? केरा = का। कत केरा = कब का? किदू = किससे? किदू थावहु = किस जगह से? बिंब = मण्डल (बिम्ब = a jar) अगनि बिंब = माँ के पेट की आग, जठराग्नि। जल = पिता का वीर्य। निपजे = माँ के पेट में टिकाए गए। काहे कंमि = किस वास्ते? 1।
</details>

<details><summary>दर्पण-भाषार्थ</summary>

अर्थ: (हे मेरे साहिब! अनगिनत अवगुणों के कारण ही हमें अनेको योनियों में भटकना पड़ता है, हम क्या बताएं कि) कब की हमारी (कोई) माँ है। कब का (भाव, किस जून का) हमारा कोई बाप है किस किस जगह से (जूनियों में से हो के) हम (अब इस मनुष्य जनम में) आए हैं? (इन अवगुणों के कारण ही हमें ये भी नहीं सूझता कि) हम किस उद्देश्य उद्देश्य के लिए पिता के वीर्य से माँ के पेट की आग में तपे, और किस वास्ते पैदा हुए।1।
</details>

<details><summary>दर्पण-पदार्थ</summary>

पद्अर्थ: जाणै = गहरी सांझ डाल सकता है। कहे न जानी = गिने नहीं जाते।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मालिक प्रभु! मेरे अंदर इतने अवगुण है कि वे गिने नहीं जा सकते। (और, जिस जीव के अंदर अनगिनत अवगुण हों, वह ऐसा) कोई भी नहीं होता जो तेरे गुणों के साथ गहरी सांझ डाल सके (जो तेरी महिमा में जुड़ सके)।1। रहाउ।
</details>

<details><summary>दर्पण-पदार्थ</summary>

पद्अर्थ: चीने = देखे। नाग = सांप। पंख = पक्षी।2।
</details>

<details><summary>दर्पण-भाषार्थ</summary>

अर्थ: (अनगिनत अवगुणों के कारण) हमने अनेक रुखों, वृक्षों की जूनियां देखीं। अनेक बार पशू जून में हम जन्मे। अनेक बार साँपों की कुलों में पैदा हुए, और अनेक बार पंछी बन बन के उड़ते रहे।2।
</details>

<details><summary>दर्पण-पदार्थ</summary>

पद्अर्थ: पटण = शहर। बिज = पक्के। मंदर = घर।3।
</details>

<details><summary>दर्पण-भाषार्थ</summary>

अर्थ: (जनमों जन्मांतरों में किये कुकर्मों के असर में ही) मनुष्य शहरों की दुकानें तोड़ता है, पक्के घर तोड़ता है (सेंध लगाता है), चोरी करके (माल ले के) अपने घर आता है, (चोरी का माल लाता) आगे-पीछे देखता है (कि कोई देख ना ले, पर मूर्ख ये नहीं समझता कि हे प्रभु!) तेरे से कहीं छुपा नहीं रह सकता।3।
</details>

<details><summary>दर्पण-पदार्थ</summary>

पद्अर्थ: नवखंड = नौ खण्डों वाली सारी धरती। घट ही महि‘अपने अंदर ही।4।
</details>

<details><summary>दर्पण-भाषार्थ</summary>

अर्थ: (इन किए कुकर्मों को धोने के लिए हम जीव) सारी धरती के सारे तीर्थों के दर्शन करते फिरते हैं। सारे शहरों, बाजारों की दुकान-दुकान देखते हैं (भाव, भीख मांगते फिरते हैं, पर ये कुकर्म फिर भी नहीं मिटते)। (जब कोई भाग्यशाली जीव-) वणजारा (तेरी मेहर के सदका) अच्छी तरह परख विचार करता है (तो उसे समझ आती है कि तू तो) हमारे हृदय में ही बसता है।4।
</details>

<details><summary>दर्पण-पदार्थ</summary>

पद्अर्थ: सागरु = समुंदर। नीरि = नीर से, पानी से। तेते = उतने, बेअंत।5।
</details>

<details><summary>दर्पण-भाषार्थ</summary>

अर्थ: (हे मेरे साहिब!) जैसे (अनमापे, अथाह) पानी के साथ समुंदर भरा हुआ है, वैसे ही हम जीवों के अनगिनत ही अवगुण हैं। (हम इन्हें धो सकने में अस्मर्थ हैं), तू खुद ही दया करके मेहर कर। तू तो डूबते पत्थरों को भी उबार सकता है।5।
</details>

<details><summary>दर्पण-पदार्थ</summary>

पद्अर्थ: वगै = चल रही है। काती = छुरी, तृष्णा की छुरी।6।
</details>

<details><summary>दर्पण-भाषार्थ</summary>

अर्थ: (हे मेरे साहिब!) मेरी जीवात्मा आग की तरह तप रही है। मेरे अंदर तृष्णा की छुरी चल रही है। नानक विनती करता है: जो मनुष्य परमात्मा की रज़ा को समझ लेता है, उसके अंदर दिन रात (हर वक्त ही) आत्मिक आनंद बना रहता है।6।5।17।
</details>

<details><summary>दर्पण-पदार्थ</summary>

पद्अर्थ: रैणि = रात। दिवसु = दिन। खाइ = खा के। बदले = बदले में, एव्ज में।1।
</details>

<details><summary>दर्पण-भाषार्थ</summary>

अर्थ: (हे मूर्ख!) तू रात सो के गुजारता जा रहा है और दिन खा खा के व्यर्थ बिताता जाता है। तेरा ये मानव जन्म हीरे जैसा कीमती है, पर (स्मरण हीन होने के कारण) कउड़ी के मोल जा रहा है।1।
</details>

<details><summary>दर्पण-पदार्थ</summary>

पद्अर्थ: नामु न जानिआ = नाम की कद्र ना पाई, नाम के साथ गहरी सांझ नही डाली। रे मूढ़े = हे मूर्ख!।1। रहाउ।
</details>

<details><summary>दर्पण-भाषार्थ</summary>

अर्थ: हे मूर्ख! तूने परमात्मा के नाम के साथ गहरी सांझ नहीं डाली। (ये मानव जीवन ही स्मरण के लिए समय है, जब ये उम्र स्मरण के बगैर गुजर गई तो) फिर समय बीत जाने पे अफसोस करेगा।1। रहाउ।
</details>

<details><summary>दर्पण-पदार्थ</summary>

पद्अर्थ: अनता धनु = अनंत धन। धरणी धरे = धरती में रखता है, एकत्र करता है। अनत = अनंत प्रभु। अनत न चाहिआ जाइ = अनंत प्रभु के नाम जपने की चाहत नहीं उपजती। अनत कउ = बेअंत धन को। अनत गवाइ = परमात्मा की याद गवा के।2।
</details>

<details><summary>दर्पण-भाषार्थ</summary>

अर्थ: जो मनुष्य (सिर्फ) बेअंत धन ही इकट्ठा करता रहता है, उसके अंदर बेअंत प्रभु को स्मरण करने की तमन्ना पैदा नहीं हो सकती। जो जो भी बेअंत दौलत की लालच में दौड़े फिरते हैं, वे बेअंत प्रभु के नाम धन को गवा लेते हैं।2।
</details>

[[0157]]
<details><summary>दर्पण-पदार्थ</summary>

पद्अर्थ: आपण लीआ = निरी लोचना से, सिर्फ इच्छा करने से। जे मिलै = अगर (नाम धन) मिल सके। सभु को = हरेक जीव। भागठु = धनाढ, नाम खजाने का मालिक। करम = अमल, आचरण। निबड़ै = फैसला होता है। जे = चाहे जैसे भी। लोचे = चाह करे।3।
</details>

<details><summary>दर्पण-भाषार्थ</summary>

अर्थ: (पर) अगर सिर्फ इच्छा करने से ही नाम धन मिल सकता हो, तो हरेक जीव नाम-धन खजानों का मालिक बन जाए। हलांकि, यद्यपि हरेक मनुष्य (सिर्फ जबानी जबानी) नाम धन की लालसा करे, पर ये हरेक जीव के अमलों पर फैसला होता है (कि किस को प्राप्ति होगी। सो, निरा दुनिया की खातर ना भटको)।3।
</details>

<details><summary>दर्पण-टिप्पनी</summary>

नोट: इस शब्द के आखिरी अंकों को देखिए। अंक 4 बताता है कि शब्द के 4 बंद हैं। अंक18 बताता है कि राग गउड़ी में श्री गुरु नानक देव जी का यह 18वां शब्द है। इससे पहले ‘गउड़ी चेती’ में 5 शब्द आ चुके हैं। अब ये “गउड़ी बैरागणि” का पहला शब्द है, जिसके लिए अंक 1 लिखा गया है।
</details>

<details><summary>दर्पण-पदार्थ</summary>

पद्अर्थ: करणा = जगत। जिनि = जिस (परमातमा) ने। सार = संभाल। करेइ = करता है। न जापी = समझ में नहीं आ सकता। देइ = देता है।4।
</details>

<details><summary>दर्पण-भाषार्थ</summary>

अर्थ: हे नानक! (उद्यम करते हुए भी हक नहीं जतलाया जा सकता। ये नहीं कहा जा सकता कि किस को मिलेगा। उद्यम का गर्व ही सारे उद्यम को व्यर्थ कर देता है)। जिस परमातमा ने ये जगत रचा है, वह हरेक जीव की संभाल करता है। (उद्यम के फल के बारे में) उस प्रभु पति का हुक्म समझा नहीं जा सकता। (ये पता नही लग सकता कि) किस मनुष्य को वह (नाम जपने की) बड़ाई देता है (हम जीव किसी मनुष्य के दिखाई देते कर्मों पर गलती खा सकते हैं। इसलिए उद्यम करते हुए भी प्रभु से मेहर की दाति मांगते रहें)।4।1।18।
</details>

<details><summary>दर्पण-पदार्थ</summary>

पद्अर्थ: बनि = वन में, जंगल में। बसा = मैं बसूँ। कंद मूल = घास बूटे (फल फूल)। चुणि = चुन के। खाउ = मैं खाऊँ। गुर परसादी = गुरु की कृपा से। वारि वारि = सदके सदके। हउ = मैं। जाउ = जाऊँ।1।
</details>

<details><summary>दर्पण-भाषार्थ</summary>

अर्थ: (हिरनी जंगल में घास-तृण खाती है और मौज में फुदकती फिरती है) हे प्रभु! तेरा नाम मेरी जीवात्मा के लिए खुराक बने, जैसे हिरनी के लिए कंद-मूल है। मैं तेरे नाम रस को प्रीति से खाऊँ। मैं संसार-वन में बेफिक्र हो के विचरूँ, जैसे जंगल में हिरनी।  
अगर गुरु की कृपा से मेरा पति प्रभु मुझे मिल जाए, तो मैं बारंबार उससे सदके जाऊँ।1।
</details>

<details><summary>दर्पण-पदार्थ</summary>

पद्अर्थ: बनजारनि = वणज करने वाली। वखरु = सौदा।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु! अगर तेरी मेहर हो तो) मैं तेरे नाम की वंजारन बन जाऊूं। तेरा नाम मेरा सौदा बने, तेरे नाम को ही फैलाऊँ।1। रहाउ।
</details>

<details><summary>दर्पण-पदार्थ</summary>

पद्अर्थ: अंबि = आम (के पौधे) पर। सहजि = अडोल अवस्था में (टिक के), मस्त हो के। सबद बीचारु = शब्द का विचार। दरसनि = दर्शनीय, सोहना, सुंदर। रूपि = रूप वाला। अपारु = बेअंत प्रभु।2।
</details>

<details><summary>दर्पण-भाषार्थ</summary>

अर्थ: (कोयल की आम से प्रीति प्रसिद्ध है। आम के वृक्ष पर बैठ के कोयल मीठी मस्त सुर में कू-कूह करती है। अगर मेरी प्रीति प्रभु से वैसी हो जाए जैसी कोयल की आम के साथ है तो) मैं कोयल बनूँ, आम पे बैठूँ (भाव, प्रभु नाम को अपनी जिंदगी का सहारा बना लूँ) और मस्त अडोल हालत में टिक के प्रभु की महिमा के शब्द की विचार करूँ (शब्द में चित्त जोड़ दूँ)। मस्त अडोल अवस्था में टिकने से, प्रेम में जुड़ने से ही प्यारा दर्शनीय, सोहना बेअंत प्रभु पति मिलता है।2।
</details>

<details><summary>दर्पण-पदार्थ</summary>

पद्अर्थ: जलि = जल में। सभि = सारे। सारि = सार लेता है, संभालता है। उरवारि = इस पार। पारि = उस पार। पसारि = पसार के, बिखेर के।3।
</details>

<details><summary>दर्पण-भाषार्थ</summary>

अर्थ: (मछली पानी के बिना नहीं जी सकती। प्रभु के साथ अगर मेरी प्रीति भी ऐसी ही बन जाए तो) मैं मछली बन जाऊँ। सदैव उस जल-प्रभु में टिकी रहूँ जो सारे जीव-जंतुओं की संभाल करता है। प्यारा प्रभु पति (इस संसार समुंदर के अथाह जल के) इस पार और उस पार (हर जगह) बसता है (जैसे मछली अपने बाजू पसार के पानी में तैरती है) मैं भी अपनी बाँहें पसार के (भाव निसंग हो के) उसे मिलूँगी।3।
</details>

<details><summary>दर्पण-पदार्थ</summary>

पद्अर्थ: नागनि = नागिन। धर = धरती में। जिन = जिस की। जोती = ज्योति स्वरूप प्रभु में।4।
</details>

<details><summary>दर्पण-भाषार्थ</summary>

अर्थ: (नागिन बीन पर मस्त होती है। प्रभु से अगर मेरी प्रीति भी ऐसी ही बन जाए, तो) मैं नागिन बनूँ। धरती पे बसूँ (भाव, सबकी चरणधूड़ बनूँ, मेरे अंदर प्रभु की महिमा वाला) गुरु शब्द बसे (जैसे बीन में मस्त हो के सपनी को वैरी की सुध-बुधि भूल जाती है) मेरा भी (दुनिया वाला सारा) डर-भय दूर हो जाए।  
हे नानक! जिस जीव-स्त्रीयों की ज्योति (तवज्जो) सदा ज्योति रूप प्रभु में टिकी रहती है, वह बड़ी भाग्यशाली हैं।4।2।19।
</details>

<details open><summary>विश्वास-प्रस्तुतिः</summary>

गउड़ी पूरबी दीपकी महला १
</details>

<details><summary>मूलम्</summary>

गउड़ी पूरबी दीपकी महला १
</details>

<details><summary>दर्पण-टिप्पनी</summary>

नोट: इस शब्द के आखिरी अंक पढ़ें: अंक 4 शब्द के बंदों की गिनती है। अंक 20बताता है कि ‘गउड़ी’ में गुरु नानक देव जी का 20वां शब्द है। पिछले शब्द के आखिरी अंक।4।2।19 बताता है कि ‘गउड़ी बैरागणि’ में गुरु नानक देव जी के 2 शब्द हैं। अब रागिनी फिर बदल गई है, और इस रागिनी गउड़ी पूरबी दीपकी’ में गुरु नानक देव जी का1 (एक) शब्द है।  
इस शब्द के शुरू में लिखा मूल मंत्र भी यही संकेत करता है कि रागिनी बदल गई है।  
नोट: इस शब्द और सोहिले में आए इस शब्द में थोड़ा सा फर्क है। पाठक ध्यान से देख लें।
</details>

<details><summary>दर्पण-पदार्थ</summary>

पद्अर्थ: जै घरि = जिस घर में, जिस सत्संग घर में। कीरति = कीर्ति, शोभा, महिमा। तितु घरि = उस सत्संग घर में। सोहिला = सुहाग का गीत, यश, महिमा, प्रभु पति से मिलने की चाहत के शब्द।1।
</details>

<details><summary>दर्पण-टिप्पनी</summary>

नोट: लड़की के विवाह पे जो गीत रात को औरतें मिल के गाती हैं, उन्हें सोहिला या सुहाग कहते हैं। इन गीतों में कुछ तो विछोड़े का जज्बा होता है जो लड़की के बिहाए जाने पे माता-पिता व सहेलियों से पड़ना होता है और कुछ आसीसें आदि होती हैं कि पति के घर जा के सुखी बसे।
</details>

<details><summary>दर्पण-भाषार्थ</summary>

अर्थ: जिस (साधु-संगत) घर में (परमात्मा की) महिमा होती है और कर्तार के गुणों की विचार होती है (हे जीवात्मा कन्या!) उस सत्संग घर में (जा के तू भी) परमातमा के महिमा के गीत (सुहाग मिलाप की चाहत के शब्द) गा। और अपने पैदा करने वाले प्रभु को याद कर।1।
</details>

<details><summary>दर्पण-पदार्थ</summary>

पद्अर्थ: हउ = मैं। वारी = कुर्बान। जितु सोहिले = जिस सोहिले से।1। रहाउ।
</details>

<details><summary>दर्पण-भाषार्थ</summary>

अर्थ: (हे जीवात्मा!) तू (सतसंगियों के साथ मिल के) प्यारे निरभउ (पति) की कीर्ति के गीत गा। (और कह:) मैं सदके हूँ उस कीर्ति के गीत से जिसकी इनायत से सदा का सुख मिलता है।1। रहाउ।
</details>

<details><summary>दर्पण-पदार्थ</summary>

पद्अर्थ: समालीअनि = संभालते हैं। देखैगा = संभाल करेगा। तेरे = तेरी ओर से (हे जीवात्मा!)। दानै कीमति = दान का मूल्य। सुमारु = अंदाजा, अंत।2।
</details>

<details><summary>दर्पण-भाषार्थ</summary>

अर्थ: (हे जीवात्मा! जिस पति की हजूरी में) सदा ही जीव की संभाल हो रही है। जो दातें देने वाला मालिक (हरेक जीव की) संभाल करता है। (जिस दातार की) दातों का मूल्य (हे जीवात्मा!) तेरे पास नहीं पड़ सकता, उस दातार का क्या अंदाजा (तू लगा सकती है)? (भाव, वह दातार प्रभु बहुत बेअंत है)।2।
</details>

<details><summary>दर्पण-पदार्थ</summary>

पद्अर्थ: संबति = साल। साहा = ब्याहे जाने वाला दिन। लिखिया = निश्चित हुआ। मिलि करि = मिल के। पावहु तेल = तेल डालो।3।
</details>

<details><summary>दर्पण-टिप्पनी</summary>

नोट: शादी के कुछ दिन पहले शादी वाली कन्या को माईएं डालते हैं। जिसमें चाचियां, ताईयां, भाभियां, सहेलियां मिलके उसके सिर पर तेल डालती हैं और आर्शीवाद भरे गीत गाती हैं कि पति के घर जा के सुखी बसे।
</details>

<details><summary>दर्पण-भाषार्थ</summary>

अर्थ: (सत्संग में जा के हे जीवात्मा! अरजोई किया कर) वह साल, वह दिन (जो पहले ही) निश्चित है (जब पति के देश जाने के लिए मेरे वास्ते मौत पाहोचा आना है। हे सत्संगी सहेलियो!) मिल के मुझे माईएं डालो! और हे सज्जन (सहेलियो!) मुझे शुभाशीशें भी दो (भाव, मेरे लिए प्रार्थना भी करो) जिससे पति प्रभु से मेरा मेल हो जाए।3।
</details>

<details><summary>दर्पण-पदार्थ</summary>

पद्अर्थ: घरि घरि = हरेक घर में। पाहुचा = आमंत्रण। पवंनि = पड़ते हैं। दिह = दिन। आवंनि = आते हैं।4।
</details>

<details><summary>दर्पण-टिप्पनी</summary>

नोट: विवाह का साहा और लगन निश्चित होने पे लड़के वालों का नाई बारात की गिनती तथा और जरूरी संदेश लेकर लड़की वालों के घर जाता है। उसे पहोचे वाला नाई कहते हैं।  
नोट: विवाह के समय माईएं की रस्म की जाती है। चाचियां, ताईयां, भाभियां, सहेलियां मिल के विवाह वाली लड़की के सिर पर तेल डालती हैं, उसे स्नान कराती हैं, और साथ-साथ सुहाग के गीत गाती हैं। पति के घर जा के सुखी बसने की आसीसें देती हैं। उन्हीं दिनों में रात को गाने बैठी औरतें भी सोहिलड़े व सुहाग के गीत गाती हैं। इनमें आर्शीवाद के गीत भी होते हैं और वैराग के भी। क्योंकि, एक तरफ लड़की ने ब्याह के बाद अपने पति के घर जाना है। दूसरी तरफ, उस लड़की का माँ बाप, बहिन भाईयों, सहेलियों, चाचियों ताईयों, भाभियों आदि से विछोड़ा भी होना होता है। इन गीतों में ये दोनों मिलवें भाव होते हैं। जैसे विवाह के लिए समय महूरत निश्चित किया जाता है और उस निहित समय में ही विवाह परिणय आदि को सम्पन्न करने की पूरी कोशिश की जाती है। इस तरह हरेक जीव कन्या का वह समय भी पहले ही निश्चित किया जा चुका है जब मौत पहोचा आता है, और इसने साक-संबंधियों से विछुड़ के इस जगत-पिता के घर को छोड़ के परलोक में जाना है।  
इस शब्द में जीवात्मा लड़की को समझाया है कि सत्संग में सुहाग के गीत गा और सुन। सत्संग, जैसे, माईएं पड़ने का स्थान है। सत्संगी सहेलियां यहां एक दूसरी सहेली को आशीशें देती हैं। प्रार्थना करती हैंकि परलोक जाने वाली सहेली को पति प्रभु का मेल हो।
</details>

<details><summary>दर्पण-भाषार्थ</summary>

अर्थ: (परलोक में जाने के लिए मौत रूप) ये पहोचा हरेक घर में आ रहा है। ये आमंत्रण नित्य आ रहे हैं। (हे सत्संगियो!) उस निमंत्रण भेजने वाले पति प्रभु को याद करना चाहिए। (क्योंकि) हे नानक! (हमारे भी) वह दिन (नजदीक) आ रहे हैं।4।1।20।
</details>

<details open><summary>विश्वास-प्रस्तुतिः</summary>

रागु गउड़ी गुआरेरी ॥
महला ३ चउपदे ॥
</details>

<details><summary>मूलम्</summary>

रागु गउड़ी गुआरेरी ॥
महला ३ चउपदे ॥
</details>

<details><summary>दर्पण-पदार्थ</summary>

पद्अर्थ: चउपदे = चउ+पदे, चार बंदों वाले शब्द। गुरि मिलिऐ = यदि गुरु मिल जाए। मेला = मिलाप। आपे = (प्रभु) खुद ही। बिधि = (मिलने का) ढंग। सबदि = शब्द के द्वारा।1।
</details>

<details><summary>दर्पण-भाषार्थ</summary>

अर्थ: अगर गुरु मिल जाए तो परमात्मा से मिलाप हो जाता है। वह परमात्मा स्वयं ही (जीव को गुरु से) मिला के (अपने चरणों में) मिला लेता है। प्यारा प्रभु स्वयं ही (जीवों को अपने चरणों में मिलाने के) सारे तरीके जानता है। (जिस मनुष्य को परमात्मा अपने) हुक्म अनुसार (गुरु के साथ) मिलाता है, वह मनुष्य गुरु के शब्द के द्वारा परमात्मा से सांझ पा लेता है।1।
</details>

<details><summary>दर्पण-पदार्थ</summary>

पद्अर्थ: भइ = भय में, डर अदब में। भ्रम = भटकना। जाइ = दूर हो जाता है।1। रहाउ।
</details>

<details><summary>दर्पण-भाषार्थ</summary>

अर्थ: गुरु के डर अदब में रहने से (दुनियावी) भटकना दूर हो जाती है। जो मनुष्य (गुरु के) डर अदब में मगन रहता है वह सदा स्थिर रहने वाले परमात्मा के (प्रेम) रंग में समाया रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: सुभाइ = (स्वभावेन) अपनी प्यार-रुची के कारण। भारा = बहुत गुणों का मालिक।2।
</details>

<details><summary>दर्पण-भाषार्थ</summary>

अर्थ: अगर गुरु मिल जाए तो परमात्मा (भी अपनी) प्यार रुची के कारण (मनुष्य के) मन में आ बसता है। प्यारा प्रभु बेअंत गुणों का मालिक है। कोई जीव उसका मूल्य नहीं पा सकता (अर्थात, ये नहीं बता सकता कि दुनिया के किसी पदार्थ के बदले परमात्मा मिल सकता है)। जो मनुष्य गुरु के शब्द में जुड़ के उस परमात्मा की महिमा करता है जिसके गुणों का अंत नहीं पाया जा सकता जिसकी हस्ती का इस पार व उस पार का छोर नहीं ढूँढा जा सकता। बख्शनहार प्रभु (उसके सारे गुनाह) बख्श लेता है।2।
</details>

[[0158]]
<details><summary>दर्पण-पदार्थ</summary>

पद्अर्थ: मनि = मन में। निरमलि = निर्मल में। मनि निरमलि = निर्मल मन में। सचु = सदा स्थिर रहने वाला परमात्मा। साचि वसिऐ = (‘गुरु मिलिऐ’ की तरह) अगर सदा स्थिर प्रभु हृदय में बस जाए। साची कार = सदा स्थिर प्रभु की महिमा की कार में। करणी = आचरण।3।
</details>

<details><summary>दर्पण-भाषार्थ</summary>

अर्थ: अगर गुरु मिल जाए (तो मनुष्य के अंदर) ऊँची बुद्धि पैदा हो जाती है। (मनुष्य के) पवित्र (हुए) मन में वह सदा स्थिर प्रभु प्रगट हो जाता है। अगर सदा स्थिर प्रभु (जीव के मन में) आ बसे, तो सदा स्थिर रहने वाले परमात्मा की महिमा उसकी नित्य की कृत हो जाती है। उसकी करणी श्रेष्ठ हो जाती है। गुरु के शब्द की विचार उसके मन में टिकी रहती है।3।
</details>

<details><summary>दर्पण-पदार्थ</summary>

पद्अर्थ: ते = से। साची सेवा = सदा स्थिर रहने वाले प्रभु की सेवा-भक्ति। गुरमुखि = गुरु की शरण पड़ के।4।
</details>

<details><summary>दर्पण-भाषार्थ</summary>

अर्थ: सदा स्थिर प्रभु की सेवा-भक्ति गुरु से ही मिलती है। गुरु के सन्मुख रहके ही कोई मनुष्य प्रभु के साथ गहरी सांझ डाल सकता है। हे नानक! जिस मनुष्य का प्यार हरि के नाम में बन जाता है (उसे निश्चय हो जाता है कि सब दातें) देने के समर्थ दातार प्रभु (सदा उसके सिर पर) जीता जागता कायम है।4।1।21।
</details>

<details><summary>दर्पण-पदार्थ</summary>

पद्अर्थ: ते = से। गिआनु = गहरी सांझ। सीझै = कामयाब हो जाता है। सहजु = आत्मिक अडोलता।1।
</details>

<details><summary>दर्पण-भाषार्थ</summary>

अर्थ: कोई (भाग्यशाली) मनुष्य गुरु के द्वारा परमात्मा से गहरी सांझ हासिल करता है। जो मनुष्य गुरु से ये राज समझ लेता है वह (जीवन के खेल में) कामयाब हो जाता है। वह मनुष्य गुरु से स्थायित्व वाली आत्मिक अडोलता प्राप्त कर लेता है। सदा स्थिर (के गुणों) की विचार हासिल कर लेता है वह मनुष्य गुरु की सहायता से (विकारों से) मुक्ति (हासिल करने) का दरवाजा ढूँढ लेता है।1।
</details>

<details><summary>दर्पण-पदार्थ</summary>

पद्अर्थ: भागि = किस्मत से। सहजि = आत्मिक अडोलता में। साचि = सदा स्थिर प्रभु में।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य को पूरी किस्मत से गुरु आ के मिल जाता है, वह सदा स्थिर प्रभु में लीन हो जाता है। वह सदा स्थिर रहने वाली आत्मिक अडोलता में टिका रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: आए = आ के। सुचि = पवित्रता।2।
</details>

<details><summary>दर्पण-भाषार्थ</summary>

अर्थ: अगर गुरु मिल जाए तो (मनुष्य अपने अंदर से) तृष्णा की आग बुझा लेता है। गुरु के द्वारा ही (मनुष्य के) मन में शांति आ बसती है। गुरु के द्वारा ही आत्मिक पवित्रता व आत्मिक स्वच्छता मिलती है। गुरु के द्वारा ही गुरु के शब्द में जुड़ के परमात्मा से मिलाप होता है।2।
</details>

<details><summary>दर्पण-पदार्थ</summary>

पद्अर्थ: भरमि = भटकना में। भुलाई = गलत रास्ते पर पड़ी हुई। पति = पत, इज्जत।3।
</details>

<details><summary>दर्पण-भाषार्थ</summary>

अर्थ: गुरु के बिना सारी लुकाई भटकी हुई कुमार्ग पर पड़ी रहती है (और प्रभु के नाम से वंचित रहती है), प्रभु के नाम के बिना (संसार) बहुत दुख नपाता है। जो मनुष्य गुरु की शरण पड़ता है, वह परमात्मा का नाम स्मरण करता है। परमात्मा के दर्शन में लीन होने से सदा स्थिर प्रभु में टिकने से उसे सदा स्थिर रहने वाला मान सम्मान प्राप्त हो जाता है।3।
</details>

<details><summary>दर्पण-पदार्थ</summary>

पद्अर्थ: ने = को। इकु सोई = सिर्फ वह प्रभु ही। मिलि = मिल के। गावां = मैं गाऊूं।4।
</details>

<details><summary>दर्पण-भाषार्थ</summary>

अर्थ: (पर, हे भाई! प्रभु नाम की इस दाति के वास्ते प्रभु के बिना और) किससे बिनती की जाए? सिर्फ परमात्मा ही ये दाति देने के समर्थ है। जिस मनुष्य पे वह मेहर करता है गुरु के शब्द के द्वारा उसका प्रभु के साथ मिलाप हो जाता है।  
नानक (की भी यही प्रार्थना है कि) प्रीतम गुरु को मिल के मैं (भी) सदा स्थिर रहने वाले परमात्मा के गुण गाता रहूँ, और सदा स्थिर रहने वाले परमात्मा में लीन रहूँ।4।2।22।
</details>

<details><summary>दर्पण-पदार्थ</summary>

पद्अर्थ: सु = वह। सचु = सदा स्थिर। सचि = सदा स्थिर प्रभु में। जापै = प्रगट होती है। आपै = अपने आप से।1।
</details>

<details><summary>दर्पण-भाषार्थ</summary>

अर्थ: वह (सत्संग) स्थान, सच्चा स्थान है, (वहां बैठने से मनुष्य का) मन पवित्र हो जाता है। सदा स्थिर प्रभु में (मनुष्य का मन) निवास करता है (सत्संग की इनायत से मनुष्य) सदा स्थिर प्रभु का रूप हो जाता है। (सत्संग में रहके) सदा स्थिर प्रभु की महिमा की वाणी की इनायत से मनुष्य चारों युगों में प्रसिद्ध हो जाता है। (उसे यकीन हो जाता है कि) ये सारा आकार सदा स्थिर प्रभु खुद ही अपने आप से बनाने वाला है (स्वयंभू या सैभं)।1।
</details>

<details><summary>दर्पण-पदार्थ</summary>

पद्अर्थ: करमु = मेहर। सतसंगि = सत्संग में। बैसि = बैठ के। थाए = जगह में।1। रहाउ।
</details>

<details><summary>दर्पण-भाषार्थ</summary>

अर्थ: (जिस मनुष्य पर परमात्मा की) कृपा हो (उसे वह) सत्संग में मिलाता है, उस जगह पर वह मनुष्य बैठ के परमात्मा के गुण गाता है।1। रहाउ।
</details>

<details><summary>दर्पण-पदार्थ</summary>

पद्अर्थ: जलउ = जल जाए। दूजै भाइ = माया के प्यार में, और-और स्वाद में। अलाइ = बोलती है। बिनु बूझै = (हरि रस का स्वाद) समझे बिना। रोइ = रो के, दुखी हो के।2।
</details>

<details><summary>दर्पण-भाषार्थ</summary>

अर्थ: जल जाए ये जीभ अगर ये और-और स्वादों में ही रहती है। अगर ये प्रभु के नाम का स्वाद तो चखती नहीं, उल्टा (निंदा आदि के) फीके बोल ही बोलती है। परमातमा के नाम का स्वाद समझे बिना मनुष्य का मन फीका (प्रेम से विहीन) हो जाता है। शरीर भी फीका हो जाता है (भाव, ज्ञानेंद्रियां भी दुनिया के होछे पदार्थों की तरफ दौड़ने के आदी हो जाते हैं)। नाम से विहीन मनुष्य दुखी जीवन व्यतीत करता है, दुखी हो के ही आखिर यहां से चला जाता है।2।
</details>

<details><summary>दर्पण-पदार्थ</summary>

पद्अर्थ: रसना = जीभ। सहजि = आत्मिक अडोलता में। सुभाइ = प्रेम में।3।
</details>

<details><summary>दर्पण-भाषार्थ</summary>

अर्थ: (जिस मनुष्य की) जीभ ने हरि नाम का स्वाद चखा है, वह आत्मिक अडोलता में, प्रभु प्रेम में मगन रहता है। गुरु की मेहर से वह सदा स्थिर प्रभु (महिमा) में रंगी रहती है। गुरु का शब्द ही उसकी विचार बना रहता है। वह मनुष्य आत्मिक जीवन देने वाला नाम रस पीता है, नाम जल की पवित्र धार पीता है।3।
</details>

<details><summary>दर्पण-पदार्थ</summary>

पद्अर्थ: भांडा = योग पात्र, शुद्ध हृदय। ऊँधे भांडै = हृदय में, उस हृदय में जो उस प्रभु की ओर से उलटा हुआ है। नामि निवासु = नाम का निवास।4।
</details>

<details><summary>दर्पण-भाषार्थ</summary>

अर्थ: (गुरु की कृपा से) जो हृदय शुद्ध हो जाता है, वह प्रभु के नाम में ही लीन रहता है। परमात्मा की ओर से पलटे हुए हृदय में कोई गुण नहीं टिकता। गुरु के शब्द की इनायत से मनुष्य के मन में परमात्मा के नाम का निवास हो जाता है। हे नानक! उस मनुष्य का हृदस असल हृदय है जिसे परमात्मा की महिमा की वाणी की चाहत लगी रहती है।4।3।23।
</details>

<details><summary>दर्पण-पदार्थ</summary>

पद्अर्थ: इकि = कई। मनि = मन में। सादु = आनंद, स्वाद। जाइ = जाता है।1।
</details>

<details><summary>दर्पण-टिप्पनी</summary>

नोट: ‘इकि’ है ‘इक/एक’ का बहुवचन।
</details>

<details><summary>दर्पण-भाषार्थ</summary>

अर्थ: कई मनुष्य ऐसे हैं जो (भक्ति के गीत) गाते (तो) रहते हैं (पर उनके) मन में कोई आनंद पैदा नहीं होता (क्योंकि वे अपने भक्त होने के) अहंकार में (भक्ति के गीत) गाते हैं (उनका ये उद्यम) व्यर्थ चला जाता है। (महिमा के गीत) असल में वह मनुष्य गाते हैं, जिनका परमात्मा के नाम से प्यार है, जो सदा प्रभु की महिमा की वाणी का, शब्द का विचार (अपने हृदय में टिकाते हैं)।1।
</details>

<details><summary>दर्पण-पदार्थ</summary>

पद्अर्थ: सतिगुर भावै = गुरु को ठीक लगे। नामि = नाम में। सुहावै = सोहने जीवन वाला बन जाता है।1। रहाउ।
</details>

<details><summary>दर्पण-भाषार्थ</summary>

अर्थ: अगर गुरु को ठीक लगे (अगर गुरु मेहर करे तो उसकी मेहर सदका उसकी शरण आया मनुष्य) परमात्मा के गुण गाता रहता है। उसका मन उसका तन प्रभु के नाम में रंगा जाता है और उसका जीवन सुंदर बन जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: भगति करेहि = रास डालते हैं। असनेह = (स्नेह) प्यार। पिआरि = प्यार में। उरि = हृदय में।2।
</details>

<details><summary>दर्पण-भाषार्थ</summary>

अर्थ: कई मनुष्य ऐसे हैं जो (भक्ति के गीत) गाते हैं और रास करते हैं, पर प्रभु के चरणों में प्यार के बिना उन्हें परमात्मा का नाम प्राप्त नहीं होता। उनकी ही भक्ति स्वीकार होती है, जो गुरु के शब्द के प्यार में जुड़े रहते हैं, जिन्होंने अपने प्रभु पति को सदा अपने हृदय में टिका के रखा हुआ है।2।
</details>

[[0159]]
<details><summary>दर्पण-पदार्थ</summary>

पद्अर्थ: आपु = अपने आप को। आपु जणावहि = अपने आप को भक्त जाहर करते हैं। मरै = स्वै भाव की ओर से मरता है। सोइ = वह ही।3।
</details>

<details><summary>दर्पण-भाषार्थ</summary>

अर्थ: मूर्ख लोग रास डालते हैं और अपने आप को भक्त जतलाते हैं, (वे मूर्ख रास डालने के वक्त) नाच नाच के कूदते हैं (पर अंतरात्मे अहंकार के कारण आत्मिक आनंद की जगह) दुख ही दुख पाते हैं। नाचने-कूदने से भक्ति नहीं होती। परमात्मा की भक्ति वही मनुष्य प्राप्त कर सकता है, जो गुरु के शब्द में जुड़ के (स्वैभाव, अहम् से) स्वयं को मार लेता है।3।
</details>

<details><summary>दर्पण-पदार्थ</summary>

पद्अर्थ: वछलु = (वात्सल्य) प्यार करने वाला। सची = सदा स्थिर रहने वाली, स्वीकार। सभ बिधि = हरेक ढंग।4।
</details>

<details><summary>दर्पण-भाषार्थ</summary>

अर्थ: (पर जीवों के भी क्या बस?) भक्ति से प्यार करने वाला वह परमात्मा सब जीवों के ढंग जानता है (कि ये भक्ति करते हैं या पाखण्ड)। हे नानक! जिस मनुष्य पर प्रभु कृपा करता है वह मनुष्य उसके नाम को पहचानता है (नाम के साथ) गहरी सांझ डाल लेता है।4।4।24।
</details>

<details><summary>दर्पण-पदार्थ</summary>

पद्अर्थ: मारे = बस में कर लेता है। धातु = भटकना (संस्कृत: धा)।1।
</details>

<details><summary>दर्पण-टिप्पनी</summary>

नोट: ‘जिस नो’ में से शब्द ‘जिसु’ में से ‘ु’ की मात्रा संबोधक ‘नो’ के कारण अलोप हो गई है। देखें ‘गुरबाणी व्याकरण’।
</details>

<details><summary>दर्पण-भाषार्थ</summary>

अर्थ: (गुरु की शरण पड़ के जो मनुष्य अपने) मन को काबू कर लेता है, उस मनुष्य की (माया वाली) भटकन समाप्त हो जाती है। मन वश में आए बिना परमात्मा की प्राप्ति नहीं हो सकती। उसी मनुष्य का मन बस में आता है, जो इसे वश में लाने की दवा जानता है। (जो मनुष्य गुरु की शरण पड़ता है) वही समझता है कि मन गुरु के शब्द में जुड़ने से ही वश में आ सकता है।1।
</details>

<details><summary>दर्पण-पदार्थ</summary>

पद्अर्थ: परसादि = कृपा से।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य पे परमात्मा मेहर करता है उसे (ये) आदर देता है (कि) गुरु की कृपा से वह प्रभु उसके मन में आ बसता है।1। रहाउ।
</details>

<details><summary>दर्पण-पदार्थ</summary>

पद्अर्थ: करणी = (करणीय) करतब, आचरण। मै मतु = मय मस्त, शराब से मस्त। मै = मय,शराब। मिकदारा = की तरह। अंकसु = अंकुश, कुंडा (जिससे हाथी को चलाया जाता है)।2।
</details>

<details><summary>दर्पण-भाषार्थ</summary>

अर्थ: जब मनुष्य गुरु के सन्मुख रहने वाले मनुष्यों वाला आचरण बनाने की कार करता है, तब उसको इस मन (के स्वभाव) की समझ आ जाती है, (तब वह समझ लेता है कि) मन अहम् में मस्त रहता है जैसे कोई हाथी शराब में मस्त हो। गुरु ही (आत्मिक मौत मरे हुए इस मन को अपने शब्द का) अंकुश मार के (पुनः) आत्मिक जीवन देने के समर्थ है।2।
</details>

<details><summary>दर्पण-पदार्थ</summary>

पद्अर्थ: कोइ = कोई, विरला। अचरु = (अचर = immovable) अमोड़पन। चरै = (चर = to consume) खत्म कर लेता है।3।
</details>

<details><summary>दर्पण-भाषार्थ</summary>

अर्थ: (ये) मन (आसानी से) वश में नहीं आ सकता। कोई विरला मनुष्य (गुरु की शरण पड़ के इसे) वश में लाता है। जग मनुष्य (गुरु की सहायता से अपने मन के) अमोड़ पने को खत्म कर लेता है,तब मन पवित्र हो जाता है। गुरु की शरण पड़ने वाला मनुष्य इस मन को सुंदर बना लेता है। वह (अपने अंदर से) अहंकार त्याग के विकारों को छोड़ देता है।3।
</details>

<details><summary>दर्पण-पदार्थ</summary>

पद्अर्थ: राखिअनु = राखे उनि, उस (प्रभु) ने रख लिए। कला = ताकत,शक्ति।4।
</details>

<details><summary>दर्पण-भाषार्थ</summary>

अर्थ: जिस मनुष्यों को परमात्मा ने अपनी धुर दरगाह से ही गुरु के चरणों में जोड़ के (विकारों से) बचा लिया है, वह गुरु के शब्द में लीन रह के कभी उस परमात्मा से विछड़ते नहीं। हे नानक! परमात्मा अपनी ये असीम ताकत खुद ही जानता है। (ये बात प्रत्यक्ष है कि) जो मनुष्य गुरु की शरण पड़ता है, वह परमात्मा के नाम को पहचान लेता है (नाम के साथ गहरी सांझ बना लेता है)।4।5।25।
</details>

<details><summary>दर्पण-पदार्थ</summary>

पद्अर्थ: बउराना = बउरा, पागल हो रहा है। भाइ = भाउ के कारण। दूजै भाइ = माया के प्यार के कारण। भरमि = भटकन में (पड़ कर)। भुलाना = कुमार्ग पर पड़ गया है। चिन्ता चितवै = सोचें सोचता है। आपु = अपने आत्मिक जीवन को। अनदिनु = हरेक दिन।1।
</details>

<details><summary>दर्पण-भाषार्थ</summary>

अर्थ: (हे भाई! प्रभु नाम से वंचित हो के) अहंकार में (फंस के) सारा जगत झल्ला (बउरा) हो रहा है, माया के मोह के कारण भटकना में पड़ के गलत रास्ते पे जा रहा है। और ही कई प्रकार की सोचें सोचता रहता है पर अपने आत्मिक जीवन को नहीं पड़तालता। (इस तरह) माया की खातिर दौड़-भाग करते हुए (मायाधारी जीव का) हरेक दिन बीत रहा है।1।
</details>

<details><summary>दर्पण-पदार्थ</summary>

पद्अर्थ: रमहु = स्मरण करो। भाई = हे भाई! रसना = जीभ। रसाई = रसीली बना।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे भाई! अपने हृदय में परमात्मा का नाम स्मरण करता रह। गुरु की शरण पड़ के अपनी जीभ को परमात्मा के नाम रस से रसीली बना।1। रहाउ।
</details>

<details><summary>दर्पण-पदार्थ</summary>

पद्अर्थ: जिनि = जिस ने। जगजीवनु = जगत का जीवन परमात्मा। जाता = प्रगट हो गया। करम बिधाता = (जीवों के किए) कर्मों अनुसार पैदा करने वाला।2।
</details>

<details><summary>दर्पण-भाषार्थ</summary>

अर्थ: जिस मनुष्य ने गुरु की शरण पड़ कर अपने हृदय में परमात्मा के साथ जान पहिचान बना ली, वह मनुष्य जगत की जिंदगी के आसरे परमात्मा की सेवा भक्ति करके सदा के लिए प्रगट हो जाता है। (जीवों के किए) कर्मों अनुसार (जीवों को) पैदा करने वाला परमात्मा जिस मनुष्य पर कृपा करता है वह मनुष्य (अपने अंदर से) अहंकार को दूर करके गुरु के शब्द के द्वारा (परमात्मा के साथ) सांझ डाल लेता है।2।
</details>

<details><summary>दर्पण-पदार्थ</summary>

पद्अर्थ: सचे = सदा स्थिर प्रभु का रूप। वरजे = रोक ले। ठाकि = रोक के। नव निधि = नौ खजाने।3।
</details>

<details><summary>दर्पण-भाषार्थ</summary>

अर्थ: जिस मनुष्यों को परमात्मा गुरु के शब्द से जोड़ता है, जिनको माया के पीछै दौड़ने से वर्जता है और रोक के रखता है, वे मनुष्य परमातमा का रूप हो जाते हैं। वे मनुष्य गुरु से परमात्मा का नाम हासिल कर लेते हैं जो उनके वास्ते (जैसे, धरती के) नौ ही खजाने हैं। अपनी मेहर से परमात्मा उनके मन में आ बसता है।3।
</details>

<details><summary>दर्पण-पदार्थ</summary>

पद्अर्थ: सुखु = आत्मिक आनंद। न लागै = नहीं छू सकता। जम पीर = यम का दुख। गुणी = गुणों का मालिक। गहीर = गहरा, जिगरे वाला।4।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण करने से शरीर को आनंद मिलता है शांति मिलती है। जिस मनुष्य के अंदर (हरि-नाम) आ बसता है, उसे जम का दुख छू नहीं सकता। हे नानक! जो परमात्मा खुद जगत का मालिक है और खुद ही (जगत की पालना आदि करने में) सलाह देने वाला है। जो सारे गुणों का मालिक है जो बड़े जिगरे वाला है, तू सदा उसकी सेवा-भक्ति कर।4।6।26।
</details>

<details><summary>दर्पण-पदार्थ</summary>

पद्अर्थ: सो = वह (परमात्मा)। जीअ पराना = जिंद प्राण। माहि = में। जितु = जिसके द्वारा। जितु सेविऐ = जिसकी सेवा भक्ति करने से। पति = इज्जत। परवाना = स्वीकार।1।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा के दिए हुए ये जिंद-प्राण हैं जो परमात्मा सब जीवों में व्यापक है, जिसकी सेवा-भक्ति करने से उसकी दरगाह में आदर मिलता है, दरगाह में स्वीकार हो जाते हैं, उसे कभी भी (मन से) भुलाना नहीं चाहिए।1।
</details>

<details><summary>दर्पण-पदार्थ</summary>

पद्अर्थ: विटहु = से। बलि जाउ = मैं कुर्बान जाता हूँ। मरि जाउ = मैं मर जाता हूँ।1। रहाउ।
</details>

<details><summary>दर्पण-भाषार्थ</summary>

अर्थ: मैं परमात्मा के नाम से (सदा) सदके जाता हूँ। (हे प्रभु!) जब तू मुझे बिसर जाता है, उस वक्त मेरी आत्मिक मौत हो जाती है।1। रहाउ।
</details>

[[0160]]
<details><summary>दर्पण-पदार्थ</summary>

पद्अर्थ: जि = जो लोग। तुधु = तू। दूजै भाए = माया के मोह में। मनमुख = अपने मन के पीछे चलने वाले।2।
</details>

<details><summary>दर्पण-भाषार्थ</summary>

अर्थ: (हे प्रभु!) जिस लोगों को तूने खुद ही गलत रास्ते पर डाल दिया है, जो (सदा) माया के मोह में ही (फसे रहते हैं) उनके मन से तू बिसर जाता है। उन अपने मन के पीछे चलने वाले ज्ञानहीन लोगों को तू जूनों में डाल देता है।2।
</details>

<details><summary>दर्पण-पदार्थ</summary>

पद्अर्थ: इक मनि = खास ज्ञान से। तुठा = प्रसंन्न हुआ। तिन मंनि = उनके मन में। नामि = नाम में।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्यों पर परमात्मा खास ध्यान से प्रसंन्न होता है, उन्हें वह गुरु की सेवा में जोड़ता है। उनके मन में परमात्मा (अपना आप) बसा देता है। वह मनुष्य गुरु की मति पर चल कर परमात्मा के नाम में (सदा) लीन रहते हैं।3।
</details>

<details><summary>दर्पण-पदार्थ</summary>

पद्अर्थ: पोतै = पल्ले, खजाने में। पुंन = भलाई, अच्छे भाग्य।4।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्यों के सौभाग्य होते हैं, वही मनुष्य परमात्मा के साथ गहरी सांझ डालते है। वही श्रेष्ठ विचार के मालिक बनते हैं। वह (अपने अंदर से) अहंकार को दूर कर लेते हैं।  
हे नानक! (कह:) मैं उन मनुष्यों से सदा सदके हूँ, जो परमात्मा के नाम (-रंग) में रंगे रहते हैं।4।7।27
</details>

<details><summary>दर्पण-पदार्थ</summary>

पद्अर्थ: अकथु = जिसके गुण बयान ना किए जा सकें। मारणु = मसाला।1।
</details>

<details><summary>दर्पण-भाषार्थ</summary>

अर्थ: हे प्रभु! तू कथन से परे है। तेरा स्वरूप बयान नहीं किया जा सकता। जिस मनुष्य के पास गुरु का शब्द रूपी मसाला है (उसने अपने मन को मार लिया है, उसके) मन में तू आ बसता है। हे प्रभु! तेरे अनेक ही गुण हैं, जीव तेरे गुणों का मूल्य नहीं पा सकते।1।
</details>

<details><summary>दर्पण-पदार्थ</summary>

पद्अर्थ: जिस की = जिस (परमात्मा) की। बाणी = महिमा की वाणी; महिमा। तिसु माहि = उस (परमात्मा) में। गुर सबदि = गुरु के शब्द ने।1। रहाउ।
</details>

<details><summary>दर्पण-टिप्पनी</summary>

(नोट: संबंधक‘की’ के कारण ‘जिसु’ में से ‘ु’ की मात्रा लोप हो गई है, पर संबंध ‘माहि’, ‘तिसु’ पर ऐसा असर नहीं डाल सका। देखें: गुरबाणी व्याकरण)।
</details>

<details><summary>दर्पण-भाषार्थ</summary>

अर्थ: ये महिमा जिस (परमात्मा) की है उस (परमात्मा) में (ही) लीन रहती है। (भाव, जैसे परमात्मा बेअंत है वैसे ही उसकी महिमा भी बेअंत है, वैसे ही परमात्मा के गुण भी बेअंत हैं)। हे प्रभु! तेरे गुणों की कहानी बयान नहीं हो सकती। गुरु के शब्द ने यही बात बताई है।1। रहाउ।
</details>

<details><summary>दर्पण-पदार्थ</summary>

पद्अर्थ: जह = जहां, जिस हृदय में। सहजे = सहजि, आत्मिक अडोलता में।2।
</details>

<details><summary>दर्पण-भाषार्थ</summary>

अर्थ: जिस हृदय में सतिगुरु बसता है वहां सत्संगति बन जाती है (क्यूँकि) जिस मनुष्य के हृदय में गुरु बसता है वह मनुष्य आत्मिक अडोलता में टिक के हरि के गुण गाता है। जिस दिल में गुरु बसता है, उसमें से गुरु के शब्द ने अहंकार जला दिया है।2।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु के सन्मुख हो के। महली = प्रभु की हजूरी में। नामि = नाम में।3।
</details>

<details><summary>दर्पण-भाषार्थ</summary>

अर्थ: गुरु के सन्मुख रहने वाला मनुष्य परमात्मा की सेवा-भक्ति करके परमात्मा की हजूरी में स्थान प्राप्त कर लेता है। गुरु के सन्मुख रहके मनुष्य अपने अंदर परमात्मा का नाम बसा लेता है। गुरु के सन्मुख रहने वाला मनुष्य प्रभु-भक्ति की बरकत से प्रभु के नाम में (सदा) लीन रहता है।3।
</details>

<details><summary>दर्पण-पदार्थ</summary>

पद्अर्थ: दातारु = दातें देने वाला प्रभु। सिउ = साथ। जैकारु = बड़ाई।4।
</details>

<details><summary>दर्पण-भाषार्थ</summary>

अर्थ: दातें देने वाला समर्थ परमात्मा खुद ही (जिस मनुष्य को महिमा की) दाति देता है उसका प्यार पूरे गुरु से बन जाता है।  
हे नानक! जो मनुष्य परमात्मा के नाम (-रंग) में रंगे रहते हैं, उनको (लोक-परलोक में) बड़ाई मिलती है (आदर मिलता है)।4।8।28।
</details>

<details><summary>दर्पण-पदार्थ</summary>

पद्अर्थ: ते = से। एकसु ते = एक (परमात्मा) से ही। सभि = सारे। बैसंतरु = आग। सहलंगा = सह+लग्न, मिले हुए, जुड़े हुए। भिंन = भिन्न, अलग।1।
</details>

<details><summary>दर्पण-भाषार्थ</summary>

अर्थ: (संसार में दिखते ये) सारे (विभिन्न) रूप और रंग उस परमात्मा से ही बने हैं। उस एक से ही हवा पैदा हुई है पानी बना है आग पैदा हुई है और ये सारे (तत्व अलग अलग रूप रंग वाले सब जीवों में) मिले हुए हैं। वह परमातमा (स्वयं ही) विभिन्न रंगों (वाले जीवों) की संभाल करता है।1।
</details>

<details><summary>दर्पण-पदार्थ</summary>

पद्अर्थ: सोई = वह (परमात्मा) ही। गुरमुखि = गुरु के सन्मुख हो के।1। रहाउ।
</details>

<details><summary>दर्पण-भाषार्थ</summary>

अर्थ: ये एक आश्चर्यजनक चमत्कार है कि परमात्मा स्वयं ही (इस बहुरंगी संसार में हर जगह) मौजूद है। कोई विरला मनुष्य ही गुरु की शरण पड़ के (इस आश्चर्यजनक चमत्कार को) विचारता है।1। रहाउ।
</details>

<details><summary>दर्पण-पदार्थ</summary>

पद्अर्थ: सहजि = आत्मिक अडोलता में। कहा = कहां। प्रभि = प्रभु ने। देइ = देता है।2।
</details>

<details><summary>दर्पण-भाषार्थ</summary>

अर्थ: (अपनी) आत्मिक अडोलता में (टिका हुआ ही वह) परमात्मा सभी जगहों व्यापक हो रहा है। कहीं वह गुप्त है कहीं प्रत्यक्ष है। ये सारा जगत खेल प्रभु ने खुद ही बनाया है। (माया के मोह की नींद में) सोए हुए जीव को वह परमात्मा खुद ही जगा देता है।2।
</details>

<details><summary>दर्पण-पदार्थ</summary>

पद्अर्थ: किनै = किस (जीव) से। कहि कहि = कह कह के। सभु कोई = हरेक जीव।3।
</details>

<details><summary>दर्पण-भाषार्थ</summary>

अर्थ: हरेक जीव (अपनी ओर से परमात्मा के गुण) कह कह के (उन गुणों का) वर्णन करता है, पर किसी जीव द्वारा उसका मोल नहीं पड़ सकता। हां, जो मनुष्य सत्गुरू के शब्द में जुड़ता है, वह परमात्मा के साथ गहरी सांझ डाल लेता है।3।
</details>

<details><summary>दर्पण-पदार्थ</summary>

पद्अर्थ: सुणि = सुन के। वेखै = संभाल करता है। ते = से। नामि = नाम में।4।
</details>

<details><summary>दर्पण-भाषार्थ</summary>

अर्थ: (इस बहुरंगी संसार का मालिक परमात्मा हरेक जीव की आरजू) सुन सुन के (हरेक की) संभाल करता है। (और अरदास सुन के ही जीव को) गुरु के शब्द में जोड़ता है। (गुरु-शब्द में जुड़ा मनुष्य) गुरु की बताई हुई सेवा से (लोक परलोक में) बहुत आदर मान प्राप्त करता है।  
हे नानक! (गुरु के शब्द की इनायत से ही अनेक जीव) परमात्मा के नाम (रंग) में रंगे जाते हैं, परमात्मा के नाम में लीन हो जाते हैं।4।9।29।
</details>

<details><summary>दर्पण-पदार्थ</summary>

पद्अर्थ: मनमुख = अपने मन के पीछे चलने वाला मनुष्य। मोहि = मोह में। पिआरि = प्यार में। बीचारि = विचार में। नामि = नाम में।1।
</details>

<details><summary>दर्पण-भाषार्थ</summary>

अर्थ: अपने मन के पीछे चलने वाला मनुष्य माया के मोह में माया के प्यार में (आत्मिक जीवन की ओर से) गाफिल हुआ रहता है। गुरु के सन्मुख रहने वाला मनुष्य परमात्मा के गुणों के साथ जान पहिचान की विचार में (टिक के माया की तरफ से) सुचेत रहता है। जिस मनुष्य का परमात्मा के नाम में प्यार पड़ जाता है, वह मनुष्य (माया के मोह से) सुचेत रहते हैं।1।
</details>

<details><summary>दर्पण-पदार्थ</summary>

पद्अर्थ: सहजे = आत्मिक अडोलता में। कोइ = कोई विरला।1। रहाउ।
</details>

<details><summary>दर्पण-भाषार्थ</summary>

अर्थ: जो कोई (भाग्यशाली मनुष्य) पूरे गुरु से आत्मिक जीवन की सूझ प्राप्त करता है, वह आत्मिक अडोलता में टिक के (माया के हमलों की ओर से) सुचेत रहता है। वह माया के मोह की नींद में नहीं फंसता।1। रहाउ।
</details>

<details><summary>दर्पण-पदार्थ</summary>

पद्अर्थ: असंतु = विकारी मनुष्य। अनाड़ी = अमोड़, विकारों से ना पलटने वाला, बेसमझ। तै = और। लूझै = झगड़ता है, खचित होता है। सीझै = कामयाब होता है।2।
</details>

<details><summary>दर्पण-भाषार्थ</summary>

अर्थ: विकारी मनुष्य, विकारों की ओर अड़ी करने वाले बेसमझ मनुष्य कभी आत्मिक जीवन की समझ प्राप्त नहीं कर सकते। वह ज्ञान की बातें (भी) करते रहते हैं, माया में भी खचित रहते हैं। (ऐसे माया के मोह में) अंधे व ज्ञान हीन मनुष्य (जिंदगी की बाजी में) कभी कामयाब नहीं होते।2।
</details>

<details><summary>दर्पण-पदार्थ</summary>

पद्अर्थ: इसु जुग महि = इस मनुष्य जनम में। नामि = नाम से।3।
</details>

<details><summary>दर्पण-भाषार्थ</summary>

अर्थ: इस मनुष्य जनम में आ के परमात्मा के नाम के द्वारा ही (संसार समुंदर से) पार उतारा हो सकता है। कोई विरला मनुष्य ही गुरु के शब्द में जुड़ के ये विचारता है। ऐसा मनुष्य खुद (संसार समुंदर से) पार लांघ जाता है, अपने सारे कुलों को भी पार लंघा लेता है।3।
</details>

[[0161]]
<details><summary>दर्पण-पदार्थ</summary>

पद्अर्थ: चण्डाल = कुकर्मी मनुष्य। घरि = हृदय में।4।
</details>

<details><summary>दर्पण-भाषार्थ</summary>

अर्थ: कुकर्मी मनुष्य के हृदय में (जैसे) कलियुग आ जाता है। इस कलियुग (भाव, कुकर्म दशा) के पंजे में फंसने से कोई कर्म-धर्म छुड़ा नहीं सकता। हे नानक! परमात्मा के नाम के बिना कोई मनुष्य (कलियुग से) मुक्ति नहीं पा सकता।4।10।30।
</details>

<details><summary>दर्पण-पदार्थ</summary>

पद्अर्थ: सचा = सदा स्थिर कायम रहने वाला, अटल। अमरु = हुक्म। मनि = मन से। सचै = सदा स्थिर प्रभु में। महलि = महल में। समाहु = समाई, लीनता।1।
</details>

<details><summary>दर्पण-भाषार्थ</summary>

अर्थ: परमात्मा (जगत का) सदा स्थिर रहने वाला पातशाह है, उसका हुक्म अटल है। जो मनुष्य (अपने) मन से सदा स्थिर परमात्मा (के नाम रंग) में रंगे जाते हैं, वे उस वेपरवाह हरि का रूप हो जाते हैं। वह उस सदा कायम रहने वाले परमात्मा की हजूरी में रहते हैं। उसके सदा स्थिर नाम में लीनता प्राप्त कर लेते हैं।1।
</details>

<details><summary>दर्पण-पदार्थ</summary>

पद्अर्थ: मन = रे मन! वीचारि = सोच मंडल में टिकाए रख।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! (गुरु की शिक्षा) सुन। गुरु के शब्द को (अपने) सोच मण्डल में बसा के रख। अगर तू परमात्मा का नाम सिमरेगा, तो संसार समुंदर से पार लांघ जाएगा।1। रहाउ।
</details>

<details><summary>दर्पण-पदार्थ</summary>

पद्अर्थ: भरमे = भटकना में ही। आवै = पैदा होता है। जाइ = मरताहै। दूजै भाइ = और-और प्यार में।2।
</details>

<details><summary>दर्पण-भाषार्थ</summary>

अर्थ: पर ये जगत (अपने मन के पीछे चल के) माया के मोह में फंस के जनम-मरण के चक्र में पड़ा रहताहै। माया की भटकना में ही पैदा होता है और माया की भटकना में ही मरता है। अपने मन के पीछे चलने वाला जगत परमात्मा को याद नहीं करता और पैदा होता, मरता रहता है।2।
</details>

<details><summary>दर्पण-पदार्थ</summary>

पद्अर्थ: कि = या, चाहे। प्रभि = प्रभु ने। विडाणी = बेगानी।3।
</details>

<details><summary>दर्पण-भाषार्थ</summary>

अर्थ: ये जीव खुद ही गलत रास्ते पर पड़ा है या परमात्मा ने खुद इसे गलत रास्ते पर डाला हुआ है (ये बात स्पष्ट है कि ये अपनी असलियत भुलाए बैठा है और माया के मोह में फंस के) ये जीव बेगानी नौकरी हीकर रहा है (जिससे) ये बहुत दुख ही कमाता है और मानव जन्म व्यर्थ गवा रहा है।3।
</details>

<details><summary>दर्पण-पदार्थ</summary>

पद्अर्थ: नउनिधि = नौ खजाने।4।
</details>

<details><summary>दर्पण-भाषार्थ</summary>

अर्थ: परमात्मा अपनी मेहर करके जिस मनुष्य को गुरु मिलाता है, वह मनुष्य (माया का मोह छोड़ के) केवल परमात्मा का नाम स्मरण करता है, तथा, अपने अंदर से माया वाली भटकना दूर कर लेता है। हे नानक! वह मनुष्य सदा हरि नाम स्मरण करता है और हरि-नाम-खजाना प्राप्त करता है जो (उसके वास्ते, जैसे, जगत के सारे) नौ खजाने हैं।4।11।31।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ के। पूछउ = मैं पूछता हूँ। जाइ = जा के। पतीआइ = पतीजता है। ते = से।1।
</details>

<details><summary>दर्पण-भाषार्थ</summary>

अर्थ: जिस मनुष्यों ने गुरु के राह पर चल कर परमात्मा का नाम स्मरण किया है (जब) मैं उनसे (नाम जपने की विधि) पूछता हूँ (तो वह बताते हैं कि) गुरु की बताई हुई सेवा से (ही) मनुष्य का मन (प्रभु स्मरण में) पतीजता है। (गुरु की शरण पड़ने वाले) वे मनुष्य परमात्मा का नाम-धन कमा के धनाढ हो जाते हैं। ये सद्बुद्धि पूरे गुरे से ही मिलती है।1।
</details>

<details><summary>दर्पण-पदार्थ</summary>

पद्अर्थ: घाल = मेहनत। थाइ पाई = स्वीकार करता है।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे भाई! (गुरु की शरण पड़ के) सदा परमात्मा का नाम स्मरण करते रहो। गुरु के द्वारा की हुई सेवा भक्ति की मेहनत परमात्मा स्वीकार कर लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: आपु = अपने आत्मिक जीवन को। पछाणै = पड़तालता है। सहजे = आत्मिक अडोलता में।2।
</details>

<details><summary>दर्पण-भाषार्थ</summary>

अर्थ: (गुरु के द्वारा जो मनुष्य) अपने आत्मिक जीवन की पड़ताल करता है, उसका मन पवित्र हो जाता है। वह इस जनम में ही माया के बंधनों से मुक्ति हासिल कर लेता है और परमात्मा को मिल जाता है। जो मनुष्य (गुरु की शरण पड़ के) परमात्मा के गुण गाता है, उसक बुद्धि श्रेष्ठ हो जाती है। वह सदैव आत्मिक अडोलता में टिका रहता है।2।
</details>

<details><summary>दर्पण-पदार्थ</summary>

पद्अर्थ: दूजै भाइ = माया के प्यार में। महा बिखु = बड़ा जहर। खाइ = खा जाता है। पुति = पुत्र (के मोह) से। कुटंबि = परिवार (के मोह) से। ग्रिहि = घर (के मोह) से। माइ = माया।3।
</details>

<details><summary>दर्पण-भाषार्थ</summary>

अर्थ: (हे मेरे भाई!) माया के मोह में फंसे रहने से ईश्वर की सेवा-भक्ति नहीं हो सकती। अहंकार एक बड़ा जहर है। माया का मोह बड़ा जहर है (ये जहर मनुष्य के आत्मिक जीवन को) समाप्त कर देता है। माया (मनुष्य को) पुत्र (के मोह) के द्वारा, परिवार (के मोह) के द्वारा, घर (के मोह) के द्वारा ठगती रहती है। (माया के मोह में) अंधा हुआ मनुष्य अपने मन के पीछे चल के जनम मरण के चक्र में पड़ा रहता है।3।
</details>

<details><summary>दर्पण-पदार्थ</summary>

पद्अर्थ: जनु = सेवक। अनदिनु = हर रोज।4।
</details>

<details><summary>दर्पण-भाषार्थ</summary>

अर्थ: परमात्मा (गुरु के द्वारा जिस मनुष्य को) अपने नाम की दाति देता है, वह मनुष्य (उसका) सेवक बन जाता है। गुरु के शब्द द्वारा ही हर रोज परमात्मा की भक्ति हो सकती है। गुरु की मति लेकर ही कोई विरला मनुष्य (जीवन उद्देश्य को) समझता है। और, हे नानक! वह मनुष्य परमात्मा के नाम में लीन रहता है।4।12।32।
</details>

<details><summary>दर्पण-पदार्थ</summary>

पद्अर्थ: गुर सेवा = गुरु की बताई सेवा भक्ति। ऐथै = इस लोक मे। दरि = प्रभु की हजूरी में।1।
</details>

<details><summary>दर्पण-भाषार्थ</summary>

अर्थ: गुरु की बताई सेवा करने का नियम सदा से ही चला आ रहा है (चारों युगों में ही स्वीकार है)। कोई पूर्ण मनुष्य ही गुरु की बताई सेवा (पूरी श्रद्धा से) करता है। (जो मनुष्य गुरु की बताई कार पूरी श्रद्धा से करता है वह) कभी ना खत्म होने वाला हरि नाम धन (एकत्र कर लेता है, उस धन में कभी) घाटा नहीं पड़ता। (ये नाम धन एकत्र करने वाला मनुष्य) इस लोक में सदा आत्मिक आनंद पाता है, प्रभु की हजूरी में भी उसे शोभा मिलती है।1।
</details>

<details><summary>दर्पण-पदार्थ</summary>

पद्अर्थ: भरमु = शक। अंम्रित रसु = आत्मिक जीवन देने वाला नाम रस।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! (गुरु की बताई शिक्षा पर) शक नहीं करना चाहिए। गुरु की बताई सेवा-भक्ति करके आत्मिक जीवन देने वाला हरि नाम रस पीना चाहिए।1। रहाउ।
</details>

<details><summary>दर्पण-पदार्थ</summary>

पद्अर्थ: संसारे = संसार में। उर = हृदय (उरस्)। भउजल = संसार समुंदर।2।
</details>

<details><summary>दर्पण-भाषार्थ</summary>

अर्थ: जो मनुष्य गुरु की शरण पड़ते हैं, वे संसार में महापुरुष माने जाते हैं। अपनी सारी कुलों को भी पार लंघा लेते हैं। वे परमात्मा का नाम सदा अपने दिल में संभाल के रखते हैं। प्रभु-नाम (के रंग) में रंगे हुए वो मनुष्य संसार समुंदर से पार लांघ जाते हैं।2।
</details>

<details><summary>दर्पण-पदार्थ</summary>

पद्अर्थ: मनि = मन में। कमलु = हृदय कमल। अनहदु = एक रस (अनाहत् = बिना बजाए)।3।
</details>

<details><summary>दर्पण-भाषार्थ</summary>

अर्थ: जो मनुष्य गुरु की शरण पड़ते हैं, वो अपने मन में सदा (सभी के) दास बन के रहते हैं, वे अपने अंदर से अहंकार दूर कर लेते हैं और उनका कमल रूपी हृदय खिला रहता है। उनके अंदर (महिमा का, जैसे, बाजा) एक रस बजता रहता है। उनकी तवज्जो प्रभु चरणों में टिकी रहती है। प्रभु नाम में रंगे हुए वे मनुष्य गृहस्थ में रहते हुए भी माया के मोह से निर्लिप रहते हैं।3।
</details>

<details><summary>दर्पण-पदार्थ</summary>

पद्अर्थ: सची = सदा स्थिर। भगती = भक्तों ने। आखि = कह के, उचार के। सारंगपाणी = परमात्मा (सारंग = धनुष; पाणि = हाथ; जिसके हाथ में धनुष है, धर्नुधारी)। निरबाणी = निर्वाण, वासना रहित। निहकेवल = (निष्कैवल्य) शुद्ध।4।
</details>

<details><summary>दर्पण-भाषार्थ</summary>

अर्थ: जो मनुष्य गुरु की शरण पड़ते हैं (परमात्मा की महिमा में उचारी हुई) उनकी वाणी सदा ही अटल हो जाती है। हरेक युग में (सदा ही) भक्तजन वह वाणी उचार के (और लोगों को भी) सुनाते हैं। वह मनुष्य हर रोज सारंग पाणी प्रभु का नाम जपते हैं। हे नानक! जो मनुष्य (गुरु की शरण पड़ कर) प्रभु के नाम में रंगे जाते हैं, उनका जीवन पवित्र हो जाता है, वे वासना रहित हो जाते हैं।4।13।33।
</details>

[[0162]]
<details><summary>दर्पण-पदार्थ</summary>

पद्अर्थ: वडभागि = बड़ी किस्मत से।1।
</details>

<details><summary>दर्पण-भाषार्थ</summary>

अर्थ: जिस मनुष्य को बड़ी किस्मत से भले संजोगों से गुरु मिल जाता है, उसके दिल में परमात्मा का नाम बस जाता है। वह सदा परमात्मा के नाम रस का आनंद लेता है।1।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ के। जीति = जीत के। लाहा = लाभ, कमाई।1। रहाउ।
</details>

<details><summary>दर्पण-भाषार्थ</summary>

अर्थ: जो प्राणी गुरु की शरण पड़ कर परमात्मा का नाम स्मरण करता रहता है, वह मानव जनम की बाजी जीत के (जाता है, और) परमात्मा के नाम-धन की कमाई कमा लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: गिआनु = धर्म चर्चा। धिआनु = समाधि। चखि = चख के।2।
</details>

<details><summary>दर्पण-भाषार्थ</summary>

अर्थ: जिस मनुष्य को सत्गुरू का शब्द मीठा लगता है, गुरु का शब्द ही (उसके वास्ते) धर्म-चर्चा है (गुरु शब्द ही उस वास्ते) समाधि है। पर किसी विरले भाग्यशाली मनुष्य ने गुरु की कृपा से (गुरु के मीठे शब्द का रस) चख के देखा है।2।
</details>

<details><summary>दर्पण-पदार्थ</summary>

पद्अर्थ: करम कांड = वह कर्म जो शास्त्रों अनुसार जनम समय विवाह के समय, मरने के समय और जनेऊ आदि और समय में करने जरूरी समझे जाते हैं। आचार = धार्मिक रस्में। ध्रिगु = धृग, धिक्कारयोग्य।3।
</details>

<details><summary>दर्पण-भाषार्थ</summary>

अर्थ: जो लोग (जनम, जनेऊ, विवाह, किरिया आदिक समय शास्त्रों के अनुसार माने हुए) धार्मिक कर्म करते हैं व अन्य अनेको धार्मिक रस्में करते हैं, पर परमात्मा के नाम से वंचित रहते हैं (ये कर्मकांड उनके अंदर) अहंकार (पैदा करता है और उनका जीवन) धिक्कारयोग्य ही (रहता है)।3।
</details>

<details><summary>दर्पण-पदार्थ</summary>

पद्अर्थ: बंधनि = बंधन में। फास = फांसी। परगास = रोशनी।4।
</details>

<details><summary>दर्पण-भाषार्थ</summary>

अर्थ: हे दास नानक! (परमात्मा से विछुड़ा मनुष्य) माया की फांसी में, माया के बंधन में बंधा रहता है (ये तभी इस बंधन से) आजाद होता है जब गुरु (के शब्द) का प्रकाश (उसे प्राप्त होता) है।4।14।34।
</details>

<details><summary>दर्पण-पदार्थ</summary>

पद्अर्थ: ऊपर मेघुला = ऊपर का बादल। मधे = मध्य में, बीच में। बिनु पगा = पैरों के बगैर, बादल। फिराही = फिरते हैं।1।
</details>

<details><summary>दर्पण-भाषार्थ</summary>

अर्थ: (धरती और बादल का दृष्टांत ले के देख) जैसी धरती है वैसा ही ऊपर का बादल है, जो बरखा करता है। धरती में भी (वैसा ही) पानी है (जैसा बादलों में है)। (कूआँ खोदने से) जैसे धरती में से पानी निकल आता है वैसे ही बादल भी (पानी की) बरखा करते फिरते हैं। (जीवात्मा व परमात्मा में भी ऐसा ही फर्क समझो जैसे धरती के पानी और बादलों के पानी का है। पानी एक ही वही पानी है। जीव चाहे माया में फंसा हुआ है चाहे ऊँची उड़ाने भर रहा है, है एक ही परमात्मा का अंश)।1।
</details>

<details><summary>दर्पण-पदार्थ</summary>

पद्अर्थ: बाबा = हे भाई! ऐसे = इस तरह, ये श्रद्धा बना के। चुकाही = दूर करके। सोई = वह ही, वैसा ही। तैसे = उसी तरफ। जाइ = जा के। समाही = समा के, व्यस्त रहते हैं।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (आम भुलेखा ये है कि जीव, प्रभु से अलग अपनी हस्ती मान के अपने आप को कर्मों के करने वाले समझते हैं पर) तू अपना (ये) भुलेखा ये श्रद्धा बना के दूर कर कि प्रभु जैसा भी जिस जीव को बनाता है वैसा वह जीव बन जाता है, और उसी तरफ जीव व्यस्त रहते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: नाना = अनेक।2।
</details>

<details><summary>दर्पण-भाषार्थ</summary>

अर्थ: क्या स्त्री, क्या मर्द - तुझसे आकी हो के कोई कुछ नहीं कर सकते। (ये सब स्त्रीयां और मर्द) सदा तेरे ही अलग अलग रूप हैं, और आखिर में तेरे में ही समां जाते हैं।2।
</details>

<details><summary>दर्पण-पदार्थ</summary>

पद्अर्थ: भूलि परे से = भूले पड़े थे। जा = जब। ता = तब। जा का = जिस (प्रभु) का। कारजु = जगत रचना। परु जाणै = अच्छी तरह जानता है। सबदि = शब्द में।3।
</details>

<details><summary>दर्पण-भाषार्थ</summary>

अर्थ: (परमात्मा की याद से) भूल के जीव अनेक जन्मों में पड़े रहते हैं। जब परमात्मा का ज्ञान प्राप्त हो जाता है तब गलत रास्ते से हट जाते हैं। यदि जीव गुरु के शब्द में टिके रहें तो ये समझ आ जाती है कि जिस परमात्मा का ये जगत बनाया हुआ है, वही इसे अच्छी तरह समझता है।3।
</details>

<details><summary>दर्पण-पदार्थ</summary>

पद्अर्थ: सबदु = हुक्म। कहा ही = कहां? (भाव, कहीं नहीं रह जाता)। सिउ = साथ। पुनरपि = मुड़ मुड़ के। न आही = नहीं आते।4।
</details>

<details><summary>दर्पण-भाषार्थ</summary>

अर्थ: (हे प्रभु! हर जगह) तेरा (ही) हुक्म (बरत रहा) है। (हर जगह) तू खुद ही (मौजूद) है - (जिस मनुष्य के अंदर ये निश्चय बन जाए, उसे) भुलेखा कहां रह जाता है? हे नानक! (जिस मनुष्यों के अंदर से अनेकता का भुलेखा दूर हो जाता है, उनकी तवज्जो परमात्मा की ज्योति में मिली रहती है जैसे, हवा, पानी आदि हरेक) तत्व (अपने) तत्व से मिल जाता है। ऐसे मनुष्य मुड़-मुड़ के जन्मों में नहीं आते।4।1।15।35।
</details>

<details><summary>दर्पण-पदार्थ</summary>

पद्अर्थ: कालै वसि = मौत के वश में, आत्मिक मौत के वश में। बाधा = बंधा हुआ। दूजै भाइ = माया के मोह में। मनमुखि = अपने मन के पीछे चलने वाले मनुष्य।1।
</details>

<details><summary>दर्पण-भाषार्थ</summary>

अर्थ: (जब तक) ये जगत माया के मोह में बंधा रहता है (तब तक ये) सारा जगत आत्मिक मौत के काबू में आया रहता है। अपने मन के पीछे चलने वाले मनुष्य (सारे) काम अहंकार के आसरे करते हैं और उन्हें (आत्मिक मौत की ही) सजा मिलती है।1।
</details>

<details><summary>दर्पण-पदार्थ</summary>

पद्अर्थ: मन = हे मन! गुरमुखि = गुरु की शरण पड़ के। निधानु = खजाना।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! गुरु के चरणों में तवज्जो जोड़। गुरु की शरण पड़ के परमात्मा का नाम खजाना इकट्ठा कर ले। (ये तूझे) परमात्मा की हजूरी में (तेरे किए कर्मों का लेखा करने के समय) सही स्वीकार करेगा।1। रहाउ।
</details>

<details><summary>दर्पण-पदार्थ</summary>

पद्अर्थ: हठि = हठ से। मन हठि = मन के हठ के कारण। चीनिओ = पहचाना।2।
</details>

<details><summary>दर्पण-भाषार्थ</summary>

अर्थ: (माया के मोह में बंधे हुए जीव) चौरासी लाख जोनियों में फिरते रहते हैं। अपने मन के हठ के कारण (माया के मोह में फंसा जीव) जनम मरण के चक्कर में पड़ा रहता है। जो मनुष्य गुरु के शब्द (की कद्र) को नहीं समझता वह मुड़ मुड़ जोनियों में पड़ता है।2।
</details>

<details><summary>दर्पण-पदार्थ</summary>

पद्अर्थ: आपु = अपने आत्मिक जीवन को। पछाणिआ = परखा। मनि = मन में। अनदिनु = हर रोज। सुखि = आत्मिक आनंद में।3।
</details>

<details><summary>दर्पण-भाषार्थ</summary>

अर्थ: जो मनुष्य गुरु के सन्मुख रहके आत्मिक जीवन को पड़तालता रहता है, उसके मन में परमात्मा का नाम आ बसता है। हर रोज परमात्मा की भक्ति (के रंग में) रंगा रहने के कारण वह परमात्मा के नाम में लीन रहता है वह आत्मिक आनंद में टिका रहता है।3।
</details>

<details><summary>दर्पण-पदार्थ</summary>

पद्अर्थ: सबदि = शब्द में। मरै = अहंकार से मरता है, अहंकार दूर करता है। परतीति = प्रतीति, श्रद्धा। करमी = (परमात्मा की) मेहर से ही (करम = बख्शिश)। पाईअनि = पाए जाते हैं, मिलते हैं। भण्डार = खजाने।4।
</details>

<details><summary>दर्पण-भाषार्थ</summary>

अर्थ: जिस मनुष्य का मन गुरु के शब्द में जुड़ने के कारण स्वै-भाव की ओर से मर जाता है, उसकी (गुरु के शब्द में) श्रद्धा बन जाती है और वह अपने अंदर से अहंकार (आदि) विकार त्यागता है। हे दास नानक! परमात्मा के नाम के खजाने, परमात्मा की भक्ति के खजाने, परमात्मा की मेहर से ही मिलते हैं।4।2।16।36।
</details>

<details><summary>दर्पण-पदार्थ</summary>

पद्अर्थ: पेइअड़ै = पिता के घर में, इस लोक में। दिन चारि है = चार दिन (रहने के वास्ते) मिले हैं, थोड़े दिन। लिखि = लिख के। पाइआ = (हरेक जीव के माथे पे) रख दिया है। गुरमुखि = गुरु के सन्मुख हो के। पेवकड़ै = पिता के घर में, इस लोक में। संमलै = संभालती है। वासु = जगह। सहजि = आत्मिक अडोलता में। मनि = मन में।1।
</details>

<details><summary>दर्पण-भाषार्थ</summary>

अर्थ: परमात्मा ने (हरेक जीव के माथे पे यही लेख) लिख के रख दिए हैं कि हरेक को इस लोक में रहने के वास्ते थोड़े ही दिन मिले हुए हैं (फिर भी सब जीव माया के मोह में फंसे रहते हैं)। वह जीव-स्त्री (लोक परलोक में) शोभा कमाती है, जो गुरु की शरण पड़ के परमात्मा के गुण गाती है। जो जीव-स्त्री इस पिता के घर में रहने के समय परमात्मा के गुण अपने दिल में संभालती है उसे परलोक में (प्रभु की हजूरी में) आदर मिल जाता है। गुरु के सन्मुख रहके वह जीवस्त्री (सदा) आत्मिक अडोलता में लीन रहती है। परमात्मा (का नाम) उसे अपने मन में प्यारा लगता है।1।
</details>

<details><summary>दर्पण-पदार्थ</summary>

पद्अर्थ: ससुरे = ससुराल घर में, परलोक में। पेईऐ = इस लोक में। कहु = बताओ। कितु बिधि = किस तरीके से? निरंजनु = माया के प्रभाव से रहित। अलखु = अदृष्ट। आपे = खुद ही।1। रहाउ।
</details>

<details><summary>दर्पण-भाषार्थ</summary>

अर्थ: (हे सत्संगी! हे बहिन!) बता, वह पति प्रभु किस ढंग से मिल सकता है जो इस लोक में और परलोक में (हर जगह) बसता है? (हे जिज्ञासु जीव-स्त्री!) वह प्रभु पति (हर जगह पर मौजूद होते हुए भी) माया के प्रभाव से परे है, और अदृश्य भी है। वह स्वयं ही अपना मेल कराता है।1। रहाउ।
</details>

[[0163]]
<details><summary>दर्पण-पदार्थ</summary>

पद्अर्थ: देहि = तू देता है (देइ = देय, देता है)। मुखि = मुंह में। दुबिधा = दुचित्तापन, डाँवाडोल मानसिक अवस्था। सहजे = सहज, आत्मिक अडोलता में। सुखि = आत्मिक आनंद में। नाइ = नाम में।2।
</details>

<details><summary>दर्पण-भाषार्थ</summary>

अर्थ: (हे परमात्मा!) तू स्वयं ही (सब जीवों का) मालिक है। जिस जीव को तू स्वयं ही मति देता है, उसीसे हरि नाम स्मरण किया जा सकता है। जिस मनुष्य को बड़े भाग्यों से गुरु मिल जाता है, उसके मुँह में आत्मिक जीवन देने वाला नाम-रस पड़ता है। उस मनुष्य के अंदर से अहंकार दूर हो जाता है। उसकी मानसिक डाँवाडोल दशा समाप्त हो जाती है। वह आत्मिक अडोलता में टिका रहता है। वह आत्मिक आनंद में मगन रहता है। (हे भाई!) हर जगह प्रभु स्वयं ही स्वयं मौजूद है। वह स्वयं ही जीवों कोअपने नाम में जोड़ता है।2।
</details>

<details><summary>दर्पण-पदार्थ</summary>

पद्अर्थ: गरबि = अहंकार के कारण। मनमुखि = अपने मन के पीछे चलने वाले मनुष्य। गरभे = गर्भ में। एवै = इस तरह।3।
</details>

<details><summary>दर्पण-भाषार्थ</summary>

अर्थ: अपने मन के पीछे चलने वाले मनुष्य ज्ञान से हीन होते हैं (जीवन जुगति से) अंजान होते हैं। वे अहंकार में रहते हैं उन्हें परमात्मा का मेल नहीं होता। वे (अपने गुमान में रह के) सतिगुरु की शरण नहीं पड़ते (गलत रास्ते पर पड़ के) बार बार पछताते रहते हैं। वे मनुष्य जनम मरण के चक्कर में पड़े रहते हैं। इस चक्कर में उनका आत्मिक जीवन गल जाता है। मेरे कर्तार को यही अच्छा लगता है कि अपने मन के पीछे चलने वाले मनुष्य जनम-मरण के चक्कर में भटकते रहें।3।
</details>

<details><summary>दर्पण-पदार्थ</summary>

पद्अर्थ: प्रभि = प्रभु ने। धुरि = धुर से, अपनी हजूरी से। मसतकि = माथे पे। सूरा = सूरमा। बंधपु = रिश्तेदार। बीरा = वीर, भाई। प्रभ = हे प्रभु! कीरा = कीड़ा, नाचीज, विनम्र भाव में।4।
</details>

<details><summary>दर्पण-भाषार्थ</summary>

अर्थ: (जिस भाग्यशाली मनुष्य के) माथे पे मेरे हरि प्रभु ने अपनी धुर दरगाह से (बख्शिश का) अटल लेख लिख दिया, उसे (सब विकारों से हाथ दे के बचाने वाला) शूरवीर गुरु मिल जाता है, (गुरु की कृपा से) वह सदा परमात्मा का नाम स्मरण करता है।  
(हे भाई!) परमात्मा का नाम ही मेरा पिता है नाम ही मेरी माँ है। परमात्मा (का नाम) ही मेरा संबंधी है मेरा भाई है। (मैं सदा परमात्मा के दर पर ही आरजू करता हूँ कि) हे प्रभु! हे हरि! ये नानक तेरा निमाणा दास है, इस पे बख्शिश कर और इसे (अपने चरणों में) जोड़े रख! 4।13।17।37।
</details>

<details><summary>दर्पण-पदार्थ</summary>

पद्अर्थ: ते = से। गिआनु = परमात्मा की जान पहिचान, गहरी सांझ। ततु = असलियत। बीचारा = विचारु। परगटु भई = प्रगट हुई। मुरारा = मुरारि (मुर+अरि, मुर दैंत का वैरी) परमात्मा। सिवि = शिव ने, कल्याण स्वरूप प्रभु ने। सकति = शक्ति, माया। धुरि = धुर से।1।
</details>

<details><summary>दर्पण-भाषार्थ</summary>

अर्थ: जिस मनुष्यों ने गुरु से (परमात्मा के साथ) गहरी सांझ (डालनी) सीख ली, (जगत के) मूल परमात्मा (के गुणों) को विचारना (सीख लिया)। परमात्मा का नाम स्मरण कर-कर के उनकी मति (जो पहले विकारों के कारण) मैली (हुई पड़ी थी) निखर उठी। कल्याण-स्वरूप परमात्मा ने (उनके अंदर से) माया का (प्रभाव) मिटा दिया, (उनके अंदर से माया के मोह का) अंधेरा दूर हो गया। (पर) परमात्मा का नाम उन्हें ही प्यारा लगता है जिनके माथे पे धुर से ही (खुद परमात्मा ने अपने नाम की दाति का लेख) लिख दिया।1।
</details>

<details><summary>दर्पण-पदार्थ</summary>

पद्अर्थ: कितु = किस के द्वारा? कितु बिधि = किस तरीके से? देखि = देख के। हउ = मैं। जीवा = जी पड़ता है, मेरे अंदर आत्मिक जीवन पैदा हो जाता है। चसा = पल का तीसवां हिस्सा, समय, रत्ती भर भी। गुर मेलहु = गुरु (से) मिला दो।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! जिस परमात्मा का दर्शन करके मेरे अंदर आत्मिक जीवन पैदा होता है (बताओ) उसे किस तरीके से मिला जा सकता है? उस प्रभु से बिछुड़ के मैं रत्ती भर समय के लिए भी (आत्मिक जीवन) जी नहीं सकती। (हे संत जनों!) मुझे गुरु (से) मिलाओ (ता कि गुरु की कृपा से) मैं परमात्मा के नाम का रस पी सकूँ।1। रहाउ।
</details>

<details><summary>दर्पण-पदार्थ</summary>

पद्अर्थ: गावा = मैं गाऊँ। सुणी = मैं सुनूँ। गति = ऊँची आत्मिक अवस्था। ते = से। लीनी = लीन हो गया। धनु धनु = सलाहने योग (ष्)। जिनि = जिसने।2।
</details>

<details><summary>दर्पण-भाषार्थ</summary>

अर्थ: (हे संत जनों! प्यारे गुरु की मेहर से) मैं नित्य परमात्मा के गुण गाता रहता हूँ। मैं नित्य परमात्मा का नाम सुनता रहता हूँ। उस परमात्मा ने मुझे ऊँची आत्मिक अवस्था बख्श दी है। गुरु के द्वारा मैंने परमात्मा के नाम का स्वाद हासिल किया है, (अब) मेरा मन मेरा तन (उस स्वाद में) मगन रहता है। (हे संत जनो!) जिस गुरु ने (मुझे) परमात्मा की भक्ति (की दाति) दी है (मेरे वास्ते तो वह) सत्पुरख गुरु (सदा ही) सलाहने योग्य है। जिस गुरु के द्वारा मैंने परमात्मा का नाम प्राप्त किया है उस गुरु को मैंने अपना बना लिया है।2।
</details>

<details><summary>दर्पण-पदार्थ</summary>

पद्अर्थ: मूढ़ मुगध = मूर्ख, महा मूर्ख। निसतारे = निस्तारा, पार लंघाना।3।
</details>

<details><summary>दर्पण-भाषार्थ</summary>

अर्थ: (हे भाई! सारे जगत का) शहनशाह परमात्मा (सब जीवों को सब) गुणों की दाति देने वाला है। हम (जीव) उवगुणों से भरे रहते हैं। (जैसे) पत्थर (पानी में डूब जाते हैं, वैसे ही हम) पापी (जीव विकारों के समुंदर में) डूबे रहते हैं। परमात्मा (हमें) गुरु की मति दे कर (उस समुंदर से) पार लंघाता है।  
हे प्रभु! तू पवित्र स्वरूप है। तू गुण बख्शने वाला है। हम जीव अवगुणों से भरे पड़े हैं। हे हरि! हम तेरी शरण आए हैं, (हमें अवगुणों से) बचा ले। (हम) मूर्खों को महामूर्खों को (विकारों के समुंदर में से) पार लंघा ले।3।
</details>

<details><summary>दर्पण-पदार्थ</summary>

पद्अर्थ: सहजु = आत्मिक अडोलता। मनि = मन में। घरि = घर में, हृदय घर में। सोहिला = महिमा के गीत, खुशी के गीत। प्रभु = हे प्रभु! नानक मंगै = नानक मांगता है (नानक = हे नानक!)। जिन = जिन्होंने।4।
</details>

<details><summary>दर्पण-टिप्पनी</summary>

नोट: शब्द ‘जिन’ बहुवचन है, ‘जिनि’ एकवचन है।
</details>

<details><summary>दर्पण-भाषार्थ</summary>

अर्थ: जिस मनुष्यों ने परमात्मा को (अपने) मन में (सदा) स्मरण किया है, वे गुरु की मति पर चल कर सदैव आत्मिक अडोलता में रहते हैं, (आत्मिक) आनंद लेते हैं। जिन्हें हरि प्रभु सज्जन मिल जाता है, वह अपने हृदय घर मेंपरमात्मा के महिमा के गीत गाते रहते हैं।  
हे हरि! हे प्रभु! मिहर कर, (मेरी) विनती (सुन)। (मुझे) अपने नाम का स्मरण दे। (हे प्रभु! तेरा) दास नानक (तेरे दर से) उन मनुष्यों के चरणों की धूल मांगता है जिन्हें (तेरी मेहर से) गुरु मिल गया है।4।4।18।38।
</details>

<details open><summary>विश्वास-प्रस्तुतिः</summary>

गउड़ी गुआरेरी महला ४ चउथा चउपदे
</details>

<details><summary>मूलम्</summary>

गउड़ी गुआरेरी महला ४ चउथा चउपदे
</details>

<details><summary>दर्पण-पदार्थ</summary>

पद्अर्थ: गोरखु = जोगी मति के गुरु। जपु पढ़िआ = जप करना ही सीखा है।1।
</details>

<details><summary>दर्पण-भाषार्थ</summary>

अर्थ: पण्डित शास्त्र-स्मृतियां (आदि धर्म पुस्तकें) पढ़ता है (और इस विद्ववता का गुमान करता है। जोगी (अपने गुरु) गोरख (के नाम का जाप) करता है (और उसकी बताई समाधियों को आत्मिक जीवन की टेक बनाए बैठा है), पर, मुझ मूर्ख ने (पंडितों और जोगियों के हिसाब से मूर्ख ने) परमात्मा के नाम का जप करना ही (अपने गुरु से) सीखा है।1।
</details>

<details><summary>दर्पण-पदार्थ</summary>

पद्अर्थ: ना जाना = मैं नहीं जानता। गति = हालत। राम = हे राम! हमारी = मेरी। मन = हे मन! तरु = पार हो। भउजलु = संसार समुंदर। तारी = बेड़ी, जहाज (तारि)।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! (किसी को धर्म-विद्या का गुरूर, किसी को समाधियों का सहारा, पर) मुझे समझ नहीं आती (कि अगर मैं तेरा नाम भुला दूँ तो) मेरी कैसी आत्मिक दशा हो जाएगी। (हे राम! मैं तो अपने मन को यही समझाता हूँ) हे मेरे मन! परमात्मा का नाम स्मरण कर (और) संसार समुंदर से पार लांघ जा, (परमात्मा का नाम ही संसार समुंदर से पार लांघने के लिए) बेड़ी है।1। रहाउ।
</details>

[[0164]]
<details><summary>दर्पण-पदार्थ</summary>

पद्अर्थ: बिभूत = राख। देह = शरीर। पर त्रिय त्यागु = पराई स्त्री का त्याग। हरि = हे हरि!।2।
</details>

<details><summary>दर्पण-भाषार्थ</summary>

अर्थ: सन्यासी ने राख मल के अपने शरीर को सवारा हुआ है। उसने पराईस्त्री का त्याग करके ब्रह्मचर्य धारण किया हुआ है। (उसने निरे ब्रह्मचर्य को ही अपने आत्मिक जीवन का सहारा बनाया हुआ है, उसकी निगाहों में मेरे जैसा गृहस्थी मूर्ख है, पर) हे हरि! मैं मूर्ख को तो तेरे नाम का ही आसरा है।2।
</details>

<details><summary>दर्पण-पदार्थ</summary>

पद्अर्थ: करम = (शूरवीरों वाले) काम। सूरतणु = शूरवीरों (वाली मशहूरी)। पर किरति = दूसरों की सेवा।3।
</details>

<details><summary>दर्पण-भाषार्थ</summary>

अर्थ: (स्मृतियों के धर्म अनुसार) क्षत्रीय (वीरता भरे) काम करता है और शूरवीरता की प्रसिद्धि कमाता है। (वह इसी को जीवन निशाना समझता है), शूद्र दूसरों की सेवा करता है, वैश्य भी (व्यापार आदि) कर्म करता है (शूद्र भी और वैश्य भी अपनी अपनी कृत में मग्न है। पर मैं निरे कर्म को जीवन उद्देश्य नहीं मानता, इनकी नजरों में) मैं मूर्ख हूँ (पर मुझे यकीन है कि) परमात्मा का नाम (ही संसार समुंदर के विकारों से) बचाता है।3।
</details>

<details><summary>दर्पण-टिप्पनी</summary>

नोट: अंक ४ को चौथा पढ़ना है। इस तरह ‘महला १’ को ‘महला पहिला’, २ को दूजा, ३ को तीजा, ५ को पाँचवा।
</details>

<details><summary>दर्पण-पदार्थ</summary>

पद्अर्थ: सभ = सारी। दे = देता है। टेक = आसरा।4।
</details>

<details><summary>दर्पण-भाषार्थ</summary>

अर्थ: (पर, हे प्रभु!) ये सारी सृष्टि तेरी रची हुई है। (सब जीवों में) तू स्वयं ही व्यापक है (जो कुछ तू सुझाता है उन्हें वही सूझता है)। हे नानक! (जिस किसी पर प्रभु मेहर करता है उसे) गुरु की शरण में डाल के (अपने नाम का) आदर बख्शता है। (इन लोगों के लिए मैं अंधा हूँ, पर) पर, मैं अंधे ने परमात्मा के नाम का आसरा लिया हुआ है।4।1।39।
</details>

<details><summary>दर्पण-पदार्थ</summary>

पद्अर्थ: निरगुण = माया के तीन गुणों से ऊपर। भजु = स्मरण कर। तरु = पार हो। अकथ कथा = उस परमात्मा की महिमा जिसके गुण बयान नहीं किए जा सकते।1।
</details>

<details><summary>दर्पण-भाषार्थ</summary>

अर्थ: परमात्मा की महिमा की बातें तीनों गुणों से ऊपर हैं (दुनिया के लोगों की प्रशंसा की कहानियों से बहुत ऊँची हैं)।  
(हे भाई!) साधु जनों की संगति में मिल के (उस परमात्मा का) भजन करा कर। उस परमात्मा की महिमा सुना कर, जिसके गुण बताए नहीं जा सकते (और, महिमा की इनायत से) संसार समुंदर से पार गुजर।1।
</details>

<details><summary>दर्पण-पदार्थ</summary>

पद्अर्थ: गोबिंद = हे गोबिंद! रसु = स्वाद। रसना = जीभ। गाइ = गाए।1। रहाउ।
</details>

<details><summary>दर्पण-भाषार्थ</summary>

अर्थ: हे गोबिंद! (मुझे) साधु-संगत का मिलाप बख्श (ताकि मेरी) जीभ हरि नाम का स्वाद ले के हरि गुण गाती रहे।1। रहाउ।
</details>

<details><summary>दर्पण-पदार्थ</summary>

पद्अर्थ: जो जन = जो लोग। दासनि दास = सेवकों के सेवक। रामा = हे राम! कामा = काम।2।
</details>

<details><summary>दर्पण-भाषार्थ</summary>

अर्थ: हे हरि! हे राम! जो मनुष्य तेरा नाम स्मरण करते हैं, मुझे उनके दासों का दास बना। (तेरे) दासों की सेवा (मनुष्य जीवन में सबसे) श्रेष्ठ कर्म है।2।
</details>

<details><summary>दर्पण-पदार्थ</summary>

पद्अर्थ: हमरै मनि चिति = मेरे मन में, मेरे चित्त में। भावै = अच्छा लगता है। पग = पैर। रेणु = धूल। पग रेणु = पैरों की खाक।3।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य (मुझे) परमात्मा (की महिमा) की बातें सुनाता है, वह (मुझे) मेरे मन में मेरे चित्त में प्यारा लगता है। (परमात्मा के) भक्त के पैरों की ख़ाक कोई भाग्यशाली मनुष्य ही हासिल करता है।3।
</details>

<details><summary>दर्पण-पदार्थ</summary>

पद्अर्थ: सिउ = साथ। लिखतु = लेख। धुरि = धुर से। ते जन = वे लोग। समाई = लीनता।4।
</details>

<details><summary>दर्पण-भाषार्थ</summary>

अर्थ: हे नानक! (प्रभु के) संत जनों से (उन मनुष्यों की) प्रीति निभती है, जिस के माथे पे परमात्मा ने धुर से ही (अपनी दरगाह से अपनी बख्शिश का) लेख लिख दिया हो, वह मनुष्य परमात्मा के नाम में (सदा के लिए) लीनता हासिल कर लेते हैं।4।2।40।
</details>

<details><summary>दर्पण-पदार्थ</summary>

पद्अर्थ: प्रीति = खुशी (प्रीति = pleasure, प्री = to take delight)। प्रीति करे = खुशी मनाती है। मीने = मछली। जलि = पानी में। नाइ = नहा के। मुखि = मुंह में।1।
</details>

<details><summary>दर्पण-भाषार्थ</summary>

अर्थ: (हरेक) माँ खुशी मनाती है जब उसका पुत्र (कोई अच्छी चीज) खाता है। पानी में नहा के मछली को प्रसन्नता होती है। गुरु को खुशी मिलती है, जब कोई मनुष्य किसी गुरसिख के मुंह में (भोजन) डालता है (जब कोई किसी गुरसिख की सेवा करता है)।1।
</details>

<details><summary>दर्पण-पदार्थ</summary>

पद्अर्थ: हरि = हे हरि! हम = मुझे।1। रहाउ।
</details>

<details><summary>दर्पण-भाषार्थ</summary>

अर्थ: हे हरि! मुझे अपने वह सेवक मिला, जिनके मिलने से मेरे सारे दुख दूर हो जाएं (और मेरे अंदर आत्मिक आनंद पैदा हो जाए)।1। रहाउ।
</details>

<details><summary>दर्पण-पदार्थ</summary>

पद्अर्थ: मिलि = मिल के। बछरे = बछरे को। कामनि = स्त्री। पिरु = पति। घरि = घर में।2।
</details>

<details><summary>दर्पण-भाषार्थ</summary>

अर्थ: जैसे (अपने) बछड़े को मिल के गाय खुश होती है, जैसे स्त्री को खुशी होती है जब उसका पति घर आता है। (वैसे ही) परमात्मा के सेवक को तभी खुशी मिलती है जब वह परमात्मा की महिमा गाता है।2।
</details>

<details><summary>दर्पण-पदार्थ</summary>

पद्अर्थ: सारिंग = पपीहे को। जल धारा = पानी की धार, बरखा। नरपति = राजा। देखि = देख के।3।
</details>

<details><summary>दर्पण-भाषार्थ</summary>

अर्थ: पपीहे को खुशी होती है जब (स्वाति नछत्र में) मूसले धार वर्षा होती है, माया का फैलाव देख के (किसी) राजे-पातशाह को खुशी मिलती है। (वैसे ही) प्रभु के दास को खुशी होती है जब वह प्रभु का नाम जपता है।3।
</details>

<details><summary>दर्पण-पदार्थ</summary>

पद्अर्थ: नर प्राणी = हरेक मनुष्य को। गुरसिख = गुरु के सिख को। गलाटे = गले लगा के। चाटे = चूमने से।4।
</details>

<details><summary>दर्पण-भाषार्थ</summary>

अर्थ: हरेक मनुष्य को खुशी होती है जबवह माया अर्जित करता है धन कमाता है। गुरु के सिख को खुशी (महिसूस) होती है जब उसे उसका गुरु गले लगा के मिलता है। हे नानक! परमात्मा के सेवक को खुशी होती है जबवह किसी गुरमुखि के पैर चूमता है।4।3।41।
</details>

<details><summary>दर्पण-पदार्थ</summary>

पद्अर्थ: भीखक = भिखारी को। प्रीति = खुशी। भीख प्रभ = किसी गृहस्थी के घर से भिक्षा। पाइ = पा के, ले के। प्रभ = किसी घर के मालिक। खाइ = खा के। गुर मिलि = गुरु को मिल के। आघाए = तृप्त होता है, तृष्णा की ओर से तृप्त होता है।1।
</details>

<details><summary>दर्पण-भाषार्थ</summary>

अर्थ: भिखारी को (तब) खुशी होती है (जब उसको किसी घर के) मालिक से भिक्षा मिलती है। भूखे मनुष्य को (तब) खुशी मिलती है (जब वह) अन्न खाता है। (इसी तरह) गुरु के सिख को खुशी होती है जब गुरु को मिल के वह माया की तृष्णा से संतुष्ट होता है।1।
</details>

<details><summary>दर्पण-पदार्थ</summary>

पद्अर्थ: हरि = हे हरि!। लोच = चाहत, तमन्ना।1। रहाउ।
</details>

<details><summary>दर्पण-भाषार्थ</summary>

अर्थ: हे हरि! कृपा कर। मेरी तमन्ना पूरी कर, और मुझे दर्शन दे (जीवन के कठिन राह में मुझे) तेरी ही (सहायता की) उम्मीद है।1। रहाउ।
</details>

<details><summary>दर्पण-पदार्थ</summary>

पद्अर्थ: मुखि लागै = मूंह लगता है, दिखाई देता है।2।
</details>

<details><summary>दर्पण-भाषार्थ</summary>

अर्थ: चकवी को खुशी होती है जब उसे सूरज दिखता है (क्योंकि सूरज के चढ़ने पर वह अपने) प्यारे (चकवे) को मिलती है (और विछोड़े के) सारे दुख भुलाती है। गुरसिख को खुशी होती है जब उसे गुरु दिखता है।2।
</details>

<details><summary>दर्पण-पदार्थ</summary>

पद्अर्थ: खीरु = दूध। मुखि = मुंह से। बिगसै = खुश होता है, खिलता है। माइ = माँ। मुखि लाइ = देख के।3।
</details>

<details><summary>दर्पण-भाषार्थ</summary>

अर्थ: बछड़े को (अपनी माँ का) दूध मुंह से पी के खुशी होती है, वह (अपनी) माँ को देखता है और दिल में प्रसन्न होता है। (इसी तरह) गुरसिख को गुरु का दर्शन करके खुशी होती है।3।
</details>

<details><summary>दर्पण-पदार्थ</summary>

पद्अर्थ: काचा = कच्चा, जल्दी नाश होने वाला। कूरा = कूड़ा, कचरा, झूठा। कचुपाचा = काँच की तरह दिखावा ही। त्रिपति = संतोष, तृप्ति।4।
</details>

<details><summary>दर्पण-भाषार्थ</summary>

अर्थ: (गुरु परमात्मा के बिना) और मोह कच्चा है माया की प्रीति सारी नाशवान है। और मोह नाश हो जाते हैं, झूठे हैं, निरे काँच से कच्चे हैं। हे दास नानक! जिसे सच्चा गुरु मिलता है उसे (असल) खुशी होती है (क्योंकि उसे गुरु के मिलने से) संतोष प्राप्त होता है।4।4।42।
</details>

[[0165]]
<details><summary>दर्पण-पदार्थ</summary>

पद्अर्थ: सफल = फल देने वाली। जितु = जिस के द्वारा। धणी = मालिक। छूटी = विकारों से बच गई। घणी = बहुत (दुनिया)।1।
</details>

<details><summary>दर्पण-भाषार्थ</summary>

अर्थ: सतिगुरु की शरण (मनुष्य के आत्मिक जीवन के वास्ते) लाभदायक बन जाती है, क्योंकि इस (गुरु शरण) के द्वारा (साधु-संगत में) मिल के मालिक प्रभु का नाम स्मरण किया जा सकता है। जिस मनुष्यों ने (गुरु की शरण पड़ के) परमात्मा का नाम जपा है उनके रास्ते पर चल के बहुत सी दुनिया विकारों से बच जाती है।1।
</details>

<details><summary>दर्पण-पदार्थ</summary>

पद्अर्थ: बोतल = सिमरियां।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे भाई! गुरु के सिख बन के (गुरु के बताए राह पर चल के) परमात्मा का स्मरण करो। (तभी) प्रभु का नाम स्मरण करने से हरेक किस्म के पाप (मन से) दूर हो जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: वसि = वश में। धावत = दौड़ते, भटकते। पंच = पाँचों ज्ञानेंद्रियां। रहे = रह गए, हट गए। अनदिनु = हर रोज। नगरी = नगर के मालिक जीव ने।2।
</details>

<details><summary>दर्पण-भाषार्थ</summary>

अर्थ: जब (मनुष्य को) गुरु मिल जाता है तब (इस का) मन वश में आ जाता है (गुरु की शरण पड़ कर) परमात्मा का स्मरण करते हुए (मनुष्य ने) पाँचों (ज्ञानेंद्रियां विकारों की तरफ) दौड़ने से हट जाती हैं, और शरीर की मालिक जीवात्मा हर रोज परमात्मा के गुण गाती है।2।
</details>

<details><summary>दर्पण-पदार्थ</summary>

पद्अर्थ: पग धूरि = पैरों की खाक, चरण धूल। मुखि = मुंह पर, माथे पर। कूड़ = झूठे मोह। मुख ऊजल = उज्जवल मुंह वाले, सही रास्ते वाले। भाई = हे भाई!।3।
</details>

<details><summary>दर्पण-भाषार्थ</summary>

अर्थ: जिस (भाग्यशालियों) ने गुरु के चरणों की धूल अपने माथे पर लगा ली, उन्होंने झूठे मोह छोड़ दिए और परमात्मा के चरणों में अपनी तवज्जो जोड़ ली। परमात्मा की हजूरी में वह मनुष्य सही स्वीकार होते हैं।3।
</details>

<details><summary>दर्पण-पदार्थ</summary>

पद्अर्थ: भावै = पसंद आती है। लगि = लग के। धिआवै = ध्याता है। गुरमुखि = गुरु की शरण पड़ के। तरावै = पार लंघाता है।4।
</details>

<details><summary>दर्पण-भाषार्थ</summary>

अर्थ: गुरु की शरण (पड़ना) परमात्मा को भी अच्छा लगता है। कृष्ण (भी) गुरु के चरण लग के परमात्मा को स्मरण करता रहा। बलभद्र भी गुरु के चरण लग के हरि-नाम ध्याता रहा। हे नानक! जो मनुष्य गुरु की शरण पड़ता है उसे परमात्मा खुद (विकारों के संसार समुंदर से) पार लंघा लेता है।4।5।43।
</details>

<details><summary>दर्पण-पदार्थ</summary>

पद्अर्थ: आपे = स्वयं ही। डंडाधारी = हाथ में डण्डा रखने वाला। बनवारी = (वनमाली = जंगल के फूलों की माला पहनने वाला, कृष्ण), परमात्मा। तारी = ताड़ी, समाधि।1।
</details>

<details><summary>दर्पण-भाषार्थ</summary>

अर्थ: हाथ में डण्डा रखने वाला जोगी भी परमात्मा खुद ही है क्योंकि वह हरि परमात्मा स्वयं ही (हर जगह) व्यापक है (तपियों में व्यापक हो के) हरि खुद ही ताड़ी लगा के तप-साधना कर रहा है।1।
</details>

<details><summary>दर्पण-पदार्थ</summary>

पद्अर्थ: भरपूरि = व्यापक, हर जगह मौजूद। निकटि = नजदीक।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मेरा राम ऐसा है कि वह हर जगह मौजूद है। वह (हरेक जीव के) नजदीक बसता है (किसी भी जगह से) वह हरि दूर नहीं है।1। रहाउ।
</details>

<details><summary>दर्पण-पदार्थ</summary>

पद्अर्थ: धुनि = लगन। विगसै = खिलता है, खुश होता है। जापे = जपता है।2।
</details>

<details><summary>दर्पण-भाषार्थ</summary>

अर्थ: परमात्मा खुद ही शब्द है खुद ही ध्यान है और खुद ही लगन है। परमात्मा स्वयं ही (सब जीवों में बैठ के जगत-तमाशा) देख रहा है (और, स्वयं ही ये तमाशा देख के) खुश हो रहा है। परमात्मा स्वयं ही (सब में बैठ के अपना नाम) जप रहा है।2।
</details>

<details><summary>दर्पण-पदार्थ</summary>

पद्अर्थ: सारंगि = पपीहा। करे = (जीवों को पैदा) करता है। निस्तारा = पार उतारा।3।
</details>

<details><summary>दर्पण-भाषार्थ</summary>

अर्थ: परमात्मा खुद ही पपीहा है (और खुद ही उस पपीहे के लिए) बरखा की धार है। परमात्मा स्वयं ही आत्मिक जीवन देने वाला नाम-रस है, और स्वयं ही वह (जीवों को अमृत) पिलाने वाला है। प्रभु स्वयं ही (जगत के जीवों को) पैदा करता है और स्वयं ही (जीवों को संसार समुंदर से) पार लंघाता है।3।
</details>

<details><summary>दर्पण-पदार्थ</summary>

पद्अर्थ: तुलहा = नदी पार लांघने के लिए लकड़ी का बंधा हुआ गट्ठा। तारा = तैराने वाला, पार लंघाने वाला। पावै पारा = पार लंघाता है।4।
</details>

<details><summary>दर्पण-भाषार्थ</summary>

अर्थ: परमात्मा स्वयं (जीवों के संसार समुंदर से पार लंघने के लिए) बेड़ी है तुलहा है (पतवार है) और स्वयं ही पार लंघाने वाला है। प्रभु खुद ही गुरु की मति पर चला के विकारों से बचाता है। हे नानक! परमात्मा स्वयं ही संसार समुंदर से पार लंघाता है।4।6।44।
</details>

<details><summary>दर्पण-पदार्थ</summary>

पद्अर्थ: धणी = मालिक। रासि = राशि, संपत्ति, धन-दौलत। तूं देहि = तू देता है। लेहि = लेते हैं। वणंजह = हम जीव व्यापार करते हैं। रंग सिउ = प्रेम से।1।
</details>

<details><summary>दर्पण-भाषार्थ</summary>

अर्थ: हे प्रभु! तू हमारा शाह है तू हमारा मालिक है। तू हमें जैसी राशि देता है वैसी संपत्ति हम ले लेते हैं। अगर तू स्वयं मेहरवान हो के (हमें अपने नाम की संपत्ति) दे तो हम प्यार से तेरे नाम का व्यापार करने लग जाते हैं।1।
</details>

<details><summary>दर्पण-पदार्थ</summary>

पद्अर्थ: वणजारे = वणज करने वाले, व्यापारी। रे = हे भाई!।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! हम जीव परमात्मा (शाहूकार) के (भेजे हुए) व्यापारी हैं। वह शाह (अपने नाम की) राशि (संपत्ति, धन-दौलत) दे के (हम जीवों से) व्यापार करवाता है।1। रहाउ।
</details>

<details><summary>दर्पण-पदार्थ</summary>

पद्अर्थ: लाहा = लाभ, नफा। मनि = मन में। भाइआ = प्यारा लगा। जागाती = मसूलीआ।2।
</details>

<details><summary>दर्पण-भाषार्थ</summary>

अर्थ: (जिस जीव वणजारे ने) परमात्मा की भक्ति की कमाई कमायी है परमात्मा का नाम-धन कमाया है, वह उस सदा कायम रहने वाले शाह प्रभु का प्यारा लगता है। (जिस जीव व्यापारी ने) परमात्मा का नाम जप के परमात्मा के नाम का सौदा फैलाया है, जम- मसूलिया उसके नजदीक भी नहीं फटकता।2।
</details>

<details><summary>दर्पण-पदार्थ</summary>

पद्अर्थ: अनंत तरंगी = अनेक लहरों में फंस के। जेहै वणजि = जिस तरह के व्यापार में।3।
</details>

<details><summary>दर्पण-टिप्पनी</summary>

नोट: ‘ओहि’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: पर जो जीव वणजारे (प्रभु नाम के बिना) और ही वणज करते हैं, वे माया के मोह की बेअंत लहरों में फंस के दुख सहते हैं। (उनके भी क्या वश?) जिस तरह के व्यापार में परमात्मा ने उन्हें लगा दिया है, वैसा ही फल उन्होंने पा लिया है।3।
</details>

<details><summary>दर्पण-पदार्थ</summary>

पद्अर्थ: देई = देता है।4।
</details>

<details><summary>दर्पण-टिप्पनी</summary>

नोट: शब्द ‘देहि’ और ‘देइ’ का अंतर ध्यान रखने योग्य है।
</details>

<details><summary>दर्पण-भाषार्थ</summary>

अर्थ: परमात्मा के नाम का व्यापार वही मनुष्य करता है जिसे परमात्मा स्वयं मेहरवान हो के देता है। हे दास नानक! जिस मनुष्य ने (सबके) शाह परमात्मा की सेवा-भक्ति की है, उससे वह शाह-प्रभु कभी भी (उसके वणज-व्यापार का) लेखा नहीं मांगता।4।1।7।45।
</details>

<details><summary>दर्पण-पदार्थ</summary>

पद्अर्थ: जननी = पैदा करने वाली, माँ। गरभु = कोख। पालती = पालती है, संभाल के रखती है। सुत = पुत्र। होइ = हो के। खाटि = कमाई करके। देइ = देता है, देगा। करि भोग बिलासा = सुख आनंद लेने के लिए। हरिजन प्रीति = भक्त की प्रीति। राखदा = कायम रखता है। हथासा = हाथ, हाथ का आसरा।1।
</details>

<details><summary>दर्पण-भाषार्थ</summary>

अर्थ: जैसे कोई माँ पुत्र (पैदा करने) की आशारख के (नौ महीने अपनी) कोख में पालती है (वह उम्मीद करती है कि मेरा पुत्र) बड़ा हो के धन कमा के हमारे सुख-आनंद के लिए हमें (ला के) देगा। इसी तरह परमात्मा अपने सेवकों की प्रीति को स्वयं अपना हाथ दे कर कायम रखता है।1।
</details>

[[0166]]
<details><summary>दर्पण-पदार्थ</summary>

पद्अर्थ: मै मूरख = मुझ मूर्ख को। गुसईआ = हे गुसाई! हे मालिक! उपमा = बड़ाई, इज्जत।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! हे मेरे मालिक! हे हरि! मुझ मूर्ख को (अपनी शरण में) रख। तेरे सेवक का आदर तेरा ही आदर है।1। रहाउ।
</details>

<details><summary>दर्पण-पदार्थ</summary>

पद्अर्थ: मंदरि = मंदिर में। घरि = घर में। मनि = मन मे। मुखि = मुंह में। जा = जब। सधारु = (संधु = to support) सहारा। परवारु = (परि वार = a scabbard a sheath) रक्षक।2।
</details>

<details><summary>दर्पण-भाषार्थ</summary>

अर्थ: जिस मनुष्य को अपने मन में परमात्मा की महिमा अच्छी लगती है, उसके हृदय मंदिर में, हृदय घर में सदा आनंद बना रहता है। जब वह हरि के गुण गाता है (उसे ऐसे प्रतीत होता है जैसे) सारे स्वादिष्ट मीठे रस उसके मुंह में पड़ रहे हैं। परमात्मा का सेवक-भक्त अपने 21 कुलों का रक्षक है आसरा है। परमात्मा का सेवक सारे जगत को ही (विकारों से) बचा लेता है।2।
</details>

<details><summary>दर्पण-पदार्थ</summary>

पद्अर्थ: जीअ = सारे जीव। भंडार = खजाने। लहाइदा = दिलाता, मिलाता। वरताई = बाँटता।3।
</details>

<details><summary>दर्पण-भाषार्थ</summary>

अर्थ: ये सारा जगत जो दिखाई देता है ये सारा परमात्मा ने ही पैदा किया है, ये सारा उसी का ही महान काम है। हे हरि! (सारे जगत के जीव) तेरे ही पैदा किए हुये हैं। (सब जीवों में) एक तू ही मौजूद है। (हे भाई! सब जीवों से) परमात्मा (स्वयं ही अपनी पूजा-भक्ति) करवा रहा है। परमात्मा स्वयं ही अपनी भक्ति के खजाने (सब जीवों को) दिलवाता है, स्वयं ही बाँटता है।3।
</details>

<details><summary>दर्पण-पदार्थ</summary>

पद्अर्थ: लाला = गुलाम। हाटि = दुकान से, मंडी से। विहाझिआ = खरीका हुआ। राजि = राज पर, तख्त पर। घासी = घसियारा। कढाई = मुंह से निकलवाता है, जपाता है।4।
</details>

<details><summary>दर्पण-भाषार्थ</summary>

अर्थ: अगर कोई गुलाम मंडी में से खरीदा गया हो, उस (गुलाम) की (अपने मालिक के सामने) कोई चालाकी नहीं चल सकती (परमात्मा का सेवक-भक्त सत्संग की दुकान में से परमात्मा का अपना बनाया हुआ होता है, उस सेवक को) अगर परमात्मा राज-तख्त पर बैठा दे, तो भी वह परमात्मा का गुलाम ही रहता है। (अपने बनाए हुये सेवक) घसियारे के मुंह से भी परमात्मा हरि-नाम ही जपाता है।  
(हे भाई!) दास नानक परमात्मा का (खरीदा हुआ) गुलाम है। ये परमात्मा की मेहर है (कि उसने नानक को अपना गुलाम बनाया हुआ है)।4।2।8।46।
</details>

<details><summary>दर्पण-पदार्थ</summary>

पद्अर्थ: किरसाणी = खेती का काम। लोचै = उम्मीद करता है। जीउ लाइ = जी लगा के, मेहनत से। जोतै = जोतता है। अंति = अंत में।1।
</details>

<details><summary>दर्पण-भाषार्थ</summary>

अर्थ: किसान खेती का काम जी लगा के (पूरी मेहनत से) करता है। हल चलाता है, उद्यम करता है और चाह रखता है (कि फसल अच्छी हो, ता कि) मेरा पुत्र मेरी बेटी खाए। इसी तरह परमात्मा का दास परमात्मा के नाम का जाप करता है (जिसका नतीजा ये निकलता है कि) अंत समय (जब और कोई साथी नहीं रह जाता) परमात्मा उसे (मोह आदि के पंजे से) छुड़ाता है।1।
</details>

<details><summary>दर्पण-पदार्थ</summary>

पद्अर्थ: गति = मुक्ति, ऊँची आत्मिक अवस्था।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! मुझ मूर्ख को ऊँची आत्मिक अवस्था बख्श। मुझे गुरु की सेवा के काम में जोड़।1। रहाउ।
</details>

<details><summary>दर्पण-पदार्थ</summary>

पद्अर्थ: तुरे = घोड़े। धावै = दौड़ता है, जाता है। बोलि = बोल के।2।
</details>

<details><summary>दर्पण-भाषार्थ</summary>

अर्थ: सौदागर सौदागरी करने के लिए चल पड़ता है (सौदागरी में वह) धन कमाता है (और धन की) उम्मीद करता है (ज्यों ज्यों कमाई करता है त्यों त्यों) माया का मोह बढ़ता जाता है। इसी तरह परमात्मा का दास परमात्मा का नाम स्मरण करता है। नाम स्मरण कर-कर के आत्मिक आनंद लेता है।2।
</details>

<details><summary>दर्पण-पदार्थ</summary>

पद्अर्थ: बिखु = (माया) जहर। संचै = संचित करता है, इकट्ठा करता है। हाटि = दुकान में। हरि जनि = हरि के जन ने।3।
</details>

<details><summary>दर्पण-भाषार्थ</summary>

अर्थ: दुकानदार दुकान में बैठ के दुकान का काम करता है और (माया) एकत्र करता है (जो उसके आत्मिक जीवन के वास्ते) जहर (का काम करती जाती) है (क्योंकि ये तो निरा) मोह का झूठा फैलाव है, झूठ का पसारा है (ज्यों ज्यों इसमें ज्यादा खचित होता जाता है त्यों त्यों) इस नाशवान के मोह में फंसता जाता है। इसी तरह परमात्मा के दास ने (भी) धन एकत्र किया होता है पर वह हरि-नाम का धन है। ये नाम धन वह अपनी जिंदगी के सफर वास्ते खर्च (के तौर पर) ले जाता है।3।
</details>

<details><summary>दर्पण-पदार्थ</summary>

पद्अर्थ: कुटंबु = परिवार, खिलारा। भाइ दूजै = माया के मोह में, और-और प्यार में। फास = फांसी। जनि नानकि = दास नानक ने। गुरमुखि = गुरु की शरण पड़ के। परगास = आत्मिक प्रकाश।4।
</details>

<details><summary>दर्पण-भाषार्थ</summary>

अर्थ: माया के मोह का ये फैलाव (तो) माया के मोह में फसाने वाली फांसी है। इस में से वही मनुष्य पार लांघता है, जो गुरु की मति ले के परमात्मा के दासों का दास बनता है। दास नानक ने (भी) गुरु की शरण पड़ के (आत्मिक जीवन के वास्ते) प्रकाश हासिल करके परमात्मा का नाम स्मरण किया है।4।3।9।47।
</details>

<details><summary>दर्पण-पदार्थ</summary>

पद्अर्थ: भरमै = भटकता है। सिरि = सिर पर। घर कै कंमि = घर के काम में, अपने असली काम में।1।
</details>

<details><summary>दर्पण-भाषार्थ</summary>

अर्थ: जो मनुष्य सदा दिन रात (माया का) लालच करता रहता है। माया के प्रभाव में आ के माया की खातिर भटकता फिरता है, वह उस वैरागी की तरह है जो अपने सिर पर (बेगाना) भार उठा के बेमतलब में व्यस्त है। पर जो मनुष्य गुरु की शरण पड़ता है (गुरु की बताई हुई सेवा करता है) उसे परमात्मा ने (नाम स्मरण के) उस काम में लगा दिया है जो उसका असलियत में अपना काम है।1।
</details>

<details><summary>दर्पण-पदार्थ</summary>

पद्अर्थ: गावह = हम गाएं। नामि = नाम में। समाइ = लीन हो के।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! (हम जीवों के) माया के बंधन तोड़ और हमें हमारे असली काम में जोड़। हम हरि-नाम में लीन हो के सदा हरि गुण गाते रहें।1। रहाउ।
</details>

<details><summary>दर्पण-पदार्थ</summary>

पद्अर्थ: नरपति = राजा। अरथि = अर्थ, खातर, वास्ते। कै = या। बंधै = बांध लेता है। डानि = दण्ड, जुर्माना। लेइ = लेता है। जितु = जिस (सेवा) से।2।
</details>

<details><summary>दर्पण-भाषार्थ</summary>

अर्थ: सिर्फ माया की खातिर कोई मनुष्य किसी राजे-बादशाह की नौकरी करता है। राजा कई बार (किसी खुनामी के कारण उसे) कैद कर देता है या (कोई जुर्माना आदि) सजा देता है, या, राजा (खुद ही) मर जाता है (तो उस मनुष्य की नौकरी ही खत्म हो जाती है)। पर सत्गुरू की सेवा सदा फल देने वाली है सदा सलाहने योग्य है, क्योंकि इस सेवा से मनुष्य परमात्मा का नाम जप के आत्मिक आनंद पाता है।2।
</details>

<details><summary>दर्पण-पदार्थ</summary>

पद्अर्थ: कीचै = करते हैं। भाति = भांति, किस्म। कै ताई = की खातिर, वास्ते। जा = जब। मने = मन में।3।
</details>

<details><summary>दर्पण-भाषार्थ</summary>

अर्थ: माया कमाने की खातिर कई तरह का सदा वणज-व्यवहार भी करते हैं। जब (वणज-व्यापार) नफा देता है तो मन में खुशी होती है, पर घाटा पड़ने पर मनुष्य (सदमे से) मर जाता है। पर, जो मनुष्य अपने गुरु के साथ परमात्मा की महिमा के सौदे की सांझ डालता है, वह सदा ही आत्मिक आनंद लेता है।3।
</details>

[[0167]]
<details><summary>दर्पण-पदार्थ</summary>

पद्अर्थ: भूख अन रस साद = और रसों के स्वादों की भूख। रसि = रस से।4।
</details>

<details><summary>दर्पण-भाषार्थ</summary>

अर्थ: और-और रसों की और-और स्वादों की जितनी भी तृष्णा (मनुष्य को लगती) है, (ज्यों ज्यों रसों के स्वाद लेते जाते हैं) उतनी ही तृष्णा बारंबार लगती जाती है। (माया के रसों से मनुष्य कभी भी तृप्त नहीं होता)। जिस मनुष्य पर परमात्मा स्वयं कृपा करता है, वह मनुष्य गुरु के आगे (अपना) सिर बेच देता है (वह अपना आप गुरु के हवाले करता है)। हे दास नानक! वह मनुष्य परमात्मा के नाम-रस से तृप्त हो जाता है, उसे माया की तृष्णा नहीं व्यापती।4।4।10।48।
</details>

<details><summary>दर्पण-पदार्थ</summary>

पद्अर्थ: मनि = मन में। चिति = चित्त में। हरि = हे हरि! देखा = मैं देखूँ।1।
</details>

<details><summary>दर्पण-भाषार्थ</summary>

अर्थ: हे हरि! मेरे मन में चित्त में सदा ये उम्मीद रहती है कि मैं किसी तरह तेरा दर्शन कर सकूँ। (हे भाई!) जिस हरि ने मेरे अंदर अपना प्यार पैदा किया है वही जानता है। मुझे अपने मन में अपने चित्त में हरि बहुत अच्छा लग रहा है। मैं अपने गुरु से सदके जाता हूँ, जिसने मुझे मेरा विछुड़ा हुआ विधाता हरि मिला दिया है।1।
</details>

<details><summary>दर्पण-पदार्थ</summary>

पद्अर्थ: दुआरि = दर पर। मतु = शायद।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! मैं पापी तेरी शरण आया हूँ, तेरे दर पर आ गिरा हूँ कि शायद (इस तरह) तू अपनी मेहर करके मुझ गुणहीन को अपने चरणों में जोड़ ले।1। रहाउ।
</details>

<details><summary>दर्पण-पदार्थ</summary>

पद्अर्थ: गणत न आवै = गिनती की नहीं जा सकती।2।
</details>

<details><summary>दर्पण-भाषार्थ</summary>

अर्थ: हे हरि! मेरे अंदर बेअंत अवगुण हैं, गिने नहीं जा सकते। मैं मुड़ मुड़ के अवगुण करता हूँ। तू गुणों का मालिक है, दया का घर है। जब तेरी रजा होती है तू खुद बख्श लेता है। (हे भाई!) हम जैसे पापियों को हरि गुरु की संगति में रखता है, उपदेश देता है, और उसका नाम विकारों से खलासी कर देता है।2।
</details>

<details><summary>दर्पण-पदार्थ</summary>

पद्अर्थ: कहा = कहूँ। गुरु बोलह = हम ‘गुरु गुरु’ बोलते हैं। बिसमु = आश्चर्यजनक आत्मिक हालत। सतिगुरि = सत्गुरू ने। बंधपु = रिश्तेदार। सखा = मित्र।3।
</details>

<details><summary>दर्पण-भाषार्थ</summary>

अर्थ: हे मेरे सत्गुरू! मैं तेरे कौन कौन से गुण बयान करूँ? जब मैं ‘गुरु गुरु’ जपता हूँ, मेरी हालत आश्चर्यजनक अवस्था वाली बन जाती है। हम जैसे पापियों को जैसे सत्गुरू ने रख लिया है (बचा लिया है) (विकारों के पँजे से) छुड़ा लिया है। और कौन (इस तरह) बचा सकता है? हे हरि! तू ही मेरा गुरु है, मेरा पिता है, मेरा रिश्तेदार है, मेरा मित्र है।3।
</details>

<details><summary>दर्पण-पदार्थ</summary>

पद्अर्थ: बिधि = हालत। सा बिधि = वह हालत। कीरे = कीड़े। थापे = स्थापित किया, मनोनीत किया, आदर दिया। केरा = का। सभि = सारे।4।
</details>

<details><summary>दर्पण-भाषार्थ</summary>

अर्थ: हे मेरे सत्गुरू! हे मेरे हरि! जो मेरी हालत होती थी, उस हालत को तू खुद ही जानता है। मै यहाँ-वहाँ भटकता फिरता था, मेरी कोई बात नहीं था पूछता, तूने मुझ कीड़े को गुरु सत्गुरू के चरणों में ला के आदर बख्शा। (हे भाई!) दास नानक का गुरु धन्य है। धन्य है जिस (गुरु) को मिल के मेरे सारे शोक समाप्त हो गए मेरे सारे कष्ट दूर हो गए।4।5।11।49।
</details>

<details><summary>दर्पण-पदार्थ</summary>

पद्अर्थ: कंचन = सोना। जीउ = जिंद, मन। अन रसि = और-और (पदार्थों के) रस में। चिति = चित्त में। छूटा = छूटू, मैं (इस मोह में से) निकलूँ।1।
</details>

<details><summary>दर्पण-भाषार्थ</summary>

अर्थ: मेरी जीवात्मा सोने (के मोह) में, स्त्री (के मोह) में फसी हुई है। माया का मोह मुझे मीठा लग रहा है। घर, पक्के महल घोड़े (देख-देख के) मुझे चाव चढ़ता है, मेरा मन और-और पदार्थों के रस में लगा हुआ है। हे मेरे हरि! हे मेरे राजन! (तू) परमात्मा कभी मेरे चित्त में नहीं आता। मैं (इस मोह में से) कैसे निकलूँ?।1।
</details>

<details><summary>दर्पण-पदार्थ</summary>

पद्अर्थ: करम = काम। सभि = सारे।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! मेरे हरि! मेरे ये नीच कर्म हैं। पर तू गुणों का मालिक है। तू दया का घर है। मेहर कर और मेरे सारे अवगुण बख्श।1। रहाउ।
</details>

<details><summary>दर्पण-पदार्थ</summary>

पद्अर्थ: ढंगु = तरीका, सलीका। बोलह = हम बोलें। बिहून = बगैर। संगि = संगति में। पुंनु = नेकी। केरा = का।2।
</details>

<details><summary>दर्पण-भाषार्थ</summary>

अर्थ: ना मेरा (सुंदर) रूप है, ना मेरी ऊँची जाति है, ना मेरे में कोई निपुणता है। हे प्रभु! मैं गुणों से विहीन हूँ। मैंने तेरा नाम नहीं जपा। मैं कौन सा मुंह ले कर (तेरे सामने) बात करने के लायक हूँ? ये सत्गुरू की मेहर हुई है कि मैं पापी, गुरु की संगति में रह के (पापों से) बच गया हूँ।2।
</details>

<details><summary>दर्पण-पदार्थ</summary>

पद्अर्थ: जीउ = जिंद। पिंडु = शरीर। कउ = वास्ते। अनि = अनेक। जिनि = जिस ने। हउ = मैं।3।
</details>

<details><summary>दर्पण-भाषार्थ</summary>

अर्थ: ये जीवात्मा, ये शरीर, ये मुंह ये नाक आदि अंग ये सब कुछ परमात्मा ने मुझे दिया है। पानी (हवा, अग्नि आदि) मुझे उसने बरतने के लिए दिए हैं। उसने मुझे अन्न खाने को दिया है, कपड़ा पहनने को दिया है, और अनेक स्वादिष्ट पदार्थ भोगने को दिए हैं। पर, जिस परमात्मा ने ये सारे पदार्थ दिए हैं, वह मुझे कभी याद भी नहीं आता। मैं (मूर्ख) पशु अपने आप को बड़ा समझता हूँ।3।
</details>

<details><summary>दर्पण-पदार्थ</summary>

पद्अर्थ: करह = करें। तुम = तुम्हारा, तेरा। हाटि = दुकान में से, मण्डी में। गुलम गुलामी = गुलामों का गुलाम।4।
</details>

<details><summary>दर्पण-भाषार्थ</summary>

अर्थ: (हे प्रभु! हम जीवों के वश में भी क्या है? जगत में जो कुछ हो रहा है) सब तेरा ही किया हो रहा है, तू हरेक दिल की जानता है। हम तुच्छ जीव (तुझसे बागी हो के) क्या कर सकते हैं? हे स्वामी! ये सारा तेरा ही खेल हो रहा है। (जैसे कोई गुलाम मण्डी से खरीदा जाता है तैसे ही) ये तेरा दास नानक (तेरी साधु-संगत की दुकान में) (तेरे सुंदर नाम से) बिका हुआ है। तेरे गुलामों का गुलाम है।4।6।12।50।
</details>

[[0168]]
<details><summary>दर्पण-पदार्थ</summary>

पद्अर्थ: जननी = माँ। जणि = जनम दे के। नदरि मझारि = नजर में, निगाह में। मुखि = मुंह में। दे = देती है। गिरासु = ग्रास। पोचारि = पुचकार के, प्यार करके। सिख राखता = सिख को रखता है। पिआरि = प्यार से।1।
</details>

<details><summary>दर्पण-भाषार्थ</summary>

अर्थ: जैसे माँ, पुत्र को जनम दे के (उसको) अपनी निगाह के नीचे रखती है और पालती है। (घर में) अंदर बाहर (काम करते हुए भी) छिन छिन प्यार करके (उस पुत्र को) मुंह में ग्रास देती रहती है। इसी तरह गुरु सत्गुरू सिखों को परमात्मा की प्रीति (की आत्मिक खुराक) दे के प्यार से संभालता है।1।
</details>

<details><summary>दर्पण-पदार्थ</summary>

पद्अर्थ: राम = हे राम! पाधा = पढ़ाने वाला। जिनि = जिस ने। दे = देकर।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! हे हरि! हे प्रभु! हम तेरे अंजान बच्चे हैं। साबाश है उपदेश दाते गुरु सत्गुरू को, जिसने हरि नाम का उपदेश दे के हमें सुजान बना दिया है।1। रहाउ।
</details>

<details><summary>दर्पण-पदार्थ</summary>

पद्अर्थ: गगनि = आकाश में। बागे = गोरे, सफेद। कपरे वाली = कपड़ों वाली, पंखों वाली। बिचि = बीच में। बचरे = छोटे छोटे बच्चे। सारि = संभाल के। जीअ नाली = जीवात्मा के साथ।2।
</details>

<details><summary>दर्पण-भाषार्थ</summary>

अर्थ: जैसे सफेद पंखों वाली (कुँज) आसमान में उड़ती फिरती है, पर वह पीछे (रहे हुए अपने) छोटे छोटे बच्चों में अपना चित्त रखती है। सदा उन्हें अपने हृदय में संभालती है। इसी तरह गुरु और सिख की प्रीति है, गुरु अपने सिखों को हरि की प्रीति दे के उन्हें अपनी जिंद के साथ रखता है।2।
</details>

<details><summary>दर्पण-पदार्थ</summary>

पद्अर्थ: काती तीस बतीस = तीस बत्तीस दाँतों वाली कैंची। रसना = जीभ। रतु = रक्त, लहू। केरी = की। वसगति = वश में, इख्तियार में। पैज = इज्जत।3।
</details>

<details><summary>दर्पण-भाषार्थ</summary>

अर्थ: जैसे तीस-बत्तीस दांतों वाली कैंची है। (उस कैंची) में (परमात्मा) मास और लहू की बनी हुई जीभ को (बचा के) रखता है। कोई मनुष्य समझता रहे कि (बच के रहना या बचा के रखना) मास की जीभ के हाथ में है अथवा (दांतों की) कैंची के वश में है, ये तो परमात्मा के वश में ही है। इस तरह लोग तो संत जनों की निंदा करते है।, पर परमात्मा अपने सेवकों की लज्जा (ही) रखता है।3।
</details>

<details><summary>दर्पण-पदार्थ</summary>

पद्अर्थ: हाथि = हाथ में। जरा = बुढ़ापा। मरा = मौत। तापु सापु = ताप श्राप, बुखार वगैरा। सिरति = सिर दर्द। मनि = मन में। चिति = चित्त में। अंती अउसरि = आखिरी समय।4।
</details>

<details><summary>दर्पण-भाषार्थ</summary>

अर्थ: (हे भाई!) बिलकुल ना कोई समझो कि किसी मनुष्य के वश में कुछ है। ये तो सब कुछ परमात्मा खुद ही करता है, खुद ही कराता है। बुढ़ापा, मौत, सिर दर्द, ताप आदि हरेक (दुख-कष्ट) परमात्मा के वश में है। परमात्मा के लगाए बगैर कोई रोग (किसी जीव को) लग नहीं सकता।  
हे दास नानक! जो हरि-नाम आखिरी समय (यम आदि से) छुड़ा लेता है उसे अपने मन में चित्त में सदा स्मरण करते रहो।4।7।13।51।
</details>

<details><summary>दर्पण-पदार्थ</summary>

पद्अर्थ: मनि = मन में। दुबिधा = दुचित्तापन, डावांडोल दशा। परम पदु = सबसे ऊँची आत्मिक अवस्था।1।
</details>

<details><summary>दर्पण-भाषार्थ</summary>

अर्थ: जिससे मिल के मन में आनंद पैदा हो जाए, मन की डावांडोल हालत खत्म हो जाए, परमात्मा के मिलाप की सबसे श्रेष्ठ आत्मिक अवस्था पैदा हो जाए, उसे ही गुरु कहा जा सकता है।1।
</details>

<details><summary>दर्पण-पदार्थ</summary>

पद्अर्थ: कितु बिधि = किस तरीके से? करी = मैं करता हूँ। किउ = कैसे?।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! बता) मेरा प्यारा गुरु (मुझे) किस तरीके से मिल सकता है? (जो मनुष्य मुझे ये बताए कि) मेरा गुरु मुझे कैसे मिल सकता है (उसके आगे) मैं हर पल नत्मस्तक होता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: करि = करके। पुंनी = पूरी हो गई। केरीआ = की। ले = ले कर।2।
</details>

<details><summary>दर्पण-भाषार्थ</summary>

अर्थ: परमात्मा ने कृपा करके जिस मनुष्य को मेरा पूरा गुरु मिला दिया, गुरु के चरणों की धूल हासिल करके उस मनुष्य की (हरेक किस्म की) इच्छा पूरी हो जाती है।2।
</details>

<details><summary>दर्पण-पदार्थ</summary>

पद्अर्थ: द्रिड़ावै = दृढ़ाए, (हृदय में) पक्की कर देता है। तोटा = घाटा। मूलि न = बिल्कुल नहीं। आवई = आए, आता।3।
</details>

<details><summary>दर्पण-भाषार्थ</summary>

अर्थ: (हे भाई!) उस गुरु को मिलना चाहिए जो (मनुष्य के हृदय में) परमात्मा की भक्ति पक्की तरह बैठा देता है (जिसे मिल के मनुष्य) परमात्मा की महिमा (शौक से) सुनता है। (जिसे मिल के मनुष्य) परमात्मा के नाम धन की कमाई सदा कमाता है (और इस कमाई में) कभी घाटा नहीं पड़ता।3।
</details>

<details><summary>दर्पण-पदार्थ</summary>

पद्अर्थ: रिदै = हृदय का। विगासु = खिड़ाव, पुल्कित होना। भाउ दूजा = प्रभु के बिना किसी और का मोह। गुर मिलि = गुरु को मिल के। उधरै = (विकारों) बच जाता है, उबर जाता है। गावाही = गाते हैं।4।
</details>

<details><summary>दर्पण-भाषार्थ</summary>

अर्थ: हे नानक! जिस गुरु को (धुर से ही प्रभु द्वारा) हृदय की प्रसन्नता (पुल्कित हृदय) मिला हुआ है, (जिसके अंदर) परमात्मा के बिना कोई और मोह नहीं, उस गुरु को मिल के मनुष्य (विकारों से) बच निकलता है। (उस गुरु को मिल के मनुष्य) ईश्वर के गुण गाते हैं।4।8।14।52।
</details>

<details><summary>दर्पण-पदार्थ</summary>

पद्अर्थ: दइआलि = दइआल ने। प्रभि = प्रभु ने। मनि = मन में। तनि = तन में। मुखि = मुख में। हरि बोली = हरि की उपमा की वाणी। गुरमुखि = गुरु के सन्मुख हो के। रंगि = रंग में। भीनी = भीग गई।1।
</details>

<details><summary>दर्पण-भाषार्थ</summary>

अर्थ: दयाल हरि प्रभु ने मेरे ऊपर मेहर की और उसने मेरे मन में मेरे तन में मेरे मुंह में अपनी महिमा की वाणी रख दी। मेरे हृदय की चोली (भाव, मेरा हृदय) प्रभु-नाम रंग में भीग गई। गुरु की शरण पड़ कर वह रंग बहुत गाढ़ा हो गया।1।
</details>

<details><summary>दर्पण-पदार्थ</summary>

पद्अर्थ: हउ = मैं। गोली = दासी। सेती = नाल। गोल = गोला, सेवक। अमोली = बगैर मूल्य चुकाए।1। रहाउ।
</details>

<details><summary>दर्पण-भाषार्थ</summary>

अर्थ: मैं अपने हरि प्रभु की दासी (बन गई) हूँ। जब मेरा मन परमात्मा (की याद में) भीग गया। परमात्मा ने सारे जगत को मेरा बे-मूल्य दास बना दिया।1। रहाउ।
</details>

<details><summary>दर्पण-पदार्थ</summary>

पद्अर्थ: बिबेकु = परख। खोजि = खोज के। देखि = देख के। ढंढोली = ढूंढ के। सबाई = सारी सृष्टि में। निकटि = नजदीक। कोली = पास, नजदीक।2।
</details>

<details><summary>दर्पण-भाषार्थ</summary>

अर्थ: हे संत जन भाईयो! तुम अपने हृदय नें खोज के देख के विचार करो (तूम्हें ये बात स्पष्ट दिखाई देगी कि ये सारा जगत) परमात्मा का ही रूप है। सारी सृष्टि में ईश्वर की ही ज्योति बस रही है। परमात्मा हरेक जीव के नजदीक बसता है, पास बसता है।2।
</details>

[[0169]]
<details><summary>दर्पण-पदार्थ</summary>

पद्अर्थ: अपरंपर = परे से परे। गुरि = गुरु ने। मोली = मुल्य से।3।
</details>

<details><summary>दर्पण-भाषार्थ</summary>

अर्थ: वह परमात्मा जो परे से परे है जो सर्व व्यापक है। जिसके गुणों का अंदाजा नहीं लगाया जा सकता, सारे जगत के नजदीक बस रहा है। उस परमात्मा को पूरे गुरु ने मेरे अंदर प्रगट किया है, (इस वास्ते) मैंने अपना सिर गुरु के पास मोल में बेच दिया है (भाव, अपना कोई हक दावा नहीं रखा जैसे मूल्य लेकर बेची किसी चीज पर कोई हक नहीं रह जाता)।3।
</details>

<details><summary>दर्पण-पदार्थ</summary>

पद्अर्थ: तुम सरणागति = तेरी शरण आया हूँ। वडोली = बड़ा। अनदिनु = हर रोज। वैचोली = वकील, बिचोला।4।
</details>

<details><summary>दर्पण-भाषार्थ</summary>

अर्थ: हे हरि! (सारे जगत में सब जीवों के) अंदर-बाहर तू बस रहा है। मैं तेरी शरण आया हूँ। मेरे वास्ते तू ही सबसे बड़ा मालिक है। दास नानक, गुरु विचोले को मिल के हर रोज हरि के गुण गाता है।4।1।15।531
</details>

<details><summary>दर्पण-पदार्थ</summary>

पद्अर्थ: जगजीवन = हे जगत के जीवन। अपरंपर = परे से परे। जगदीसुर = (जगत्+ईश्वर) हे जगत के ईश्वर। बिधाते = हे सृजणहार! जितु = जिस में। मारगि = रास्ते में। जितु मारगि = जिस राह पर।1।
</details>

<details><summary>दर्पण-भाषार्थ</summary>

अर्थ: हे जगत के जीवन प्रभु! हे बेअंत प्रभु! हे सवामी! हे जगत के ईश्वर! हे सर्व-व्यापक! हे सुजनहार! हम जीवों को तू जिस रास्ते पर (चलने के लिए) प्रेरित करता है, हम उसी रास्ते पर ही चलते हैं।1।
</details>

<details><summary>दर्पण-पदार्थ</summary>

पद्अर्थ: सेती = साथ। राते = रंगे हुए। मिलि = मिल के। नामि = नाम में।1। रहाउ।
</details>

<details><summary>दर्पण-भाषार्थ</summary>

अर्थ: हे राम (मेहर कर) मेरा मन तेरे (नाम) में रंगा रहे। (हे भाई! जिस लोगों ने ईश्वर की कृपा से) साधु-संगत में मिल के राम-रस प्राप्त कर लिया, वे परमात्मा के नाम में ही मस्त रहते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: जगि = जगत में। अवखधु = दवाई। साति = शांति (देने वाला)। दोख = ऐब, अवगुण।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम जगत में (सब रोगों की) दवाई है। परमात्मा का नाम (आत्मिक) शांति देने वाला है जो मनुष्य गुरु की मति ले के परमातमा का नाम-रस चखते हैं, उनके सारे पाप, सारे ऐब नाश हो जाते हैं।2।
</details>

<details><summary>दर्पण-पदार्थ</summary>

पद्अर्थ: धुरि = धुर दरगाह से। मसतकि = माथे पर। सरि = सर में। संतोख सरि = संतोष के सरोवर में।3।
</details>

<details><summary>दर्पण-भाषार्थ</summary>

अर्थ: जिस मनुष्यों के माथे पर धुर दरगाह से (भक्ति का) लेख लिखा जाता है, वह मनुष्य गुरु रूप संतोखसर में स्नान करते हैं (भाव, वे मनुष्य गुरु में अपना आप लीन कर देते हैं और वे संतोष वाला जीवन जीते हैं)। जो मनुष्य परमात्मा के नाम-रंग में रंगे जाते हैं, उनकी बुरी मति वाली सारी मैल दूर हो जाती है।3।
</details>

<details><summary>दर्पण-पदार्थ</summary>

पद्अर्थ: ठाकुर = हे ठाकुर! जीवे = आत्मिक जीव प्राप्त करता है। ते = से, साथ।4।
</details>

<details><summary>दर्पण-भाषार्थ</summary>

अर्थ: हे राम! हे ठाकुर! तू स्वयं ही तू खुद ही तू आप ही (सब जीवों का) मालिक है। तेरे जितना बड़ा और कोई दाता नहीं है। दास नानक जब परमात्मा का नाम जपता है, तो आत्मिक जीवन प्राप्त कर लेता है। (पर) परमात्मा का नाम परमातमा की मेहर से ही जपा जा सकता है।4।2।16।54।
</details>

<details><summary>दर्पण-पदार्थ</summary>

पद्अर्थ: राचे = रचा रहे, मस्त रहे। सतिगुरि = गुरु ने। बचनु = उपदेश। माचे = मचलता है, खुश होता है।1।
</details>

<details><summary>दर्पण-भाषार्थ</summary>

अर्थ: हे जगत के जीवन! हे दातार! कृपा कर, मेरा मन तेरी याद में मस्त रहे। (तेरी कृपा से) सत्गुरू ने मुझे बहुत पवित्र उपदेश दिया है, अब मेरा मन हरि नाम जप जप के खुश हो रहा है।1।
</details>

<details><summary>दर्पण-पदार्थ</summary>

पद्अर्थ: बेधि लीओ = बेध लिया। साचे = सदा कायम रहने वाले ने। काल = आत्मिक मौत। मुखि = मुंह में। ग्रसिया = निगला हुआ। बाचे = बच गए हैं।1। रहाउ।
</details>

<details><summary>दर्पण-भाषार्थ</summary>

अर्थ: हे राम! हे सदा कायम रहने वाले हरि! तूने (मेहर कर के) मेरे मन को मेरे तन को (अपने चरणों में) बेध लिया है। जिस आत्मिक मौत के मुंह में सारा संसार निगला हुआ है, (उस आत्मिक मौत से) मैं सतिगरू के उपदेश (की इनायत से) बच गया हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: सेती = साथ। साकत = रब से टूटे हुए, माया के आँगन में। काचे = कमजोर जीवन वाले। विसटा = विकारों का गंद। मरि = आत्मिक मौत ले के। पाचै = पचते हैं, दुखी होते हैं2।
</details>

<details><summary>दर्पण-भाषार्थ</summary>

अर्थ: जिस मनुष्यों को परमातमा (के चरणों) के साथ प्रीति प्राप्त नहीं हुई, वे माया के आँगन में मूर्ख मनुष्य कमजोर जीवन वाले रहते हैं। उनके वास्ते जनम मरण का दुखदायक चक्र बना रहता है। वे (विकारों की) गंदगी में आत्मिक मौत ले ले कर दुखी होते रहते हैं।2।
</details>

<details><summary>दर्पण-पदार्थ</summary>

पद्अर्थ: सरणि प्रतिपालक = शरण आए की रक्षा करने वाला। कउ = को। मो कउ = मुझे। जाचे = याचना करता है, मांगता है। निरति = नृत्य, नाच।3।
</details>

<details><summary>दर्पण-भाषार्थ</summary>

अर्थ: हे दयाल प्रभु! हे शरण आए की रक्षा करने वाले प्रभु! मैं तेरे दर से तेरा नाम मांगता हूँ, मुझे ये दाति बख्श। मुझे अपने दासों का दास बनाए रख। ता कि मेरा मन (तेरे नाम में जुड़ के) सदा नृत्य करता रहे (सदैव आत्मिक आनंद में लीन रहे)।3।
</details>

<details><summary>दर्पण-पदार्थ</summary>

पद्अर्थ: ता चे = उस के। रासि = राशि, पूंजी, संपत्ति, धन-दौलत।4।
</details>

<details><summary>दर्पण-भाषार्थ</summary>

अर्थ: प्रभु स्वयं ही (नाम रस की पूंजी देने वाले सब जीवों के) बड़ा शाह है, मालिक है। हम सभी जीव उस (शाह) के (भेजे हुए) वणजारे हैं (व्यापारी हैं)।  
हे दास नानक के सदा स्थिर शाह व प्रभु! मेरा मन, मेरा तन, मेरा जीवात्मा- ये सब कुछ तेरी बख्शी हुई राशि-पूंजी है (मुझे अपने नाम की दाति भी बख्श)।4।3।17।55।
</details>

<details><summary>दर्पण-पदार्थ</summary>

पद्अर्थ: दइआल = (दया+आलय) दया का घर। सरब = सारे। भंजन = नाश करने वाला। बिनउ = विनय। दे काने = कान दे के, ध्यान से। जिस ते = जिस (गुरु) से। जानै = जान पहिचान होती है। प्राने = प्राण, जीवात्मा।1।
</details>

<details><summary>दर्पण-भाषार्थ</summary>

अर्थ: हे (जीवों के) सारे दुख नाश करने वाले स्वामी! तू दया का घर है। मेरी एक आरजू ध्यान से सुन। मुझे वह सत्गुरू मिला जो मेरी जीवात्मा (का सहारा) है, जिसकी कृपा से तेरे साथ गहरी सांझ पड़ती है।1।
</details>

<details><summary>दर्पण-पदार्थ</summary>

पद्अर्थ: करि = करके, (बराबर का) करके। माने = माना है। असुध = अशुद्धि, मैली। मुगध = मूर्ख।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मैंने सत्गुरू को (आत्मिक जीवन में) राम पारब्रह्म के बराबर का माना है। मैं मूर्ख था, महा मूर्ख था, मलीन मति वाला था, गुरु सत्गुरू के उपदेश (की इनायत से) मैंने परमात्मा के साथ जान-पहिचान डाल ली है।1। रहाउ।
</details>

<details><summary>दर्पण-पदार्थ</summary>

पद्अर्थ: अन = अन्य, और-और। मिलि = मिल के। गाने = गन्ना।2।
</details>

<details><summary>दर्पण-भाषार्थ</summary>

अर्थ: जगत के जितने भी अन्य रस हैं, मैंने देख लिए हैं, वे सारे ही फीके हैं, बेस्वाद हैं। गुरु को मिल के मैंने आत्मिक जीवन देने वाला परमात्मा का नाम-रस चखा है। वह रस मीठा है जैसे गन्ने का रस मीठा होता है।2।
</details>

[[0170]]
<details><summary>दर्पण-पदार्थ</summary>

पद्अर्थ: भेटिआ = मिला। दिवाने = कमले, झल्ले। हीन = नीच। धुरि = धुर से। मोहि = मोह में। पचाने = पचते हैं, जलते हैं।3।
</details>

<details><summary>दर्पण-भाषार्थ</summary>

अर्थ: जिस मनुष्यों को गुरु नहीं मिलता, वे मूर्ख, ईश्वर से टूटे हुए रहते हैं। वे माया के पीछे झल्ले हुए फिरते हैं। (पर, उनके भी क्या बस?) धुर से ही (परमात्मा ने) उनके भाग्यों में (ये) नीच कर्म ही डाले हुए हैं, वे माया के मोह में ऐसे जलते रहते हैं जैसे दीपक को देख के (पतंगे)।3।
</details>

<details><summary>दर्पण-पदार्थ</summary>

पद्अर्थ: प्रगटे = प्रगट हुए, चमक गए। नामि = नाम में।4।
</details>

<details><summary>दर्पण-भाषार्थ</summary>

अर्थ: हे प्रभु! जिस मनुष्यों को तू मेहर करके (गुरु चरणों में) मिलाता है, वे, हे हरि! तेरी सेवा-भक्ति में लगे रहते हैं। हे दास नानक! वे परमात्मा का नाम जप ज पके चमक पड़ते हैं। गुरु की मति पर चल के वे प्रभु के नाम में लीन रहते हैं।4।4।18।56।
</details>

<details><summary>दर्पण-पदार्थ</summary>

पद्अर्थ: कहु = बताओ। पहु = से। साचा = सदा स्थिर रहने वाला।1।
</details>

<details><summary>दर्पण-भाषार्थ</summary>

अर्थ: हे मेरे मन! वह स्वामी हर वक्त (जीवों के) साथ (बसता) है। बताओ वह कौन सी जगह है जहां उस प्रभु से हम भाग सकते हैं? वह सदा स्थिर रहने वाला परमात्मा स्वयं ही (हमारे अवगुण) बख्श लेता है। वह हरि खुद ही (विकारों के पँजों से) छुड़ा लेता है (उसी की सहायता से विकारों से) बच सकते हैं।1।
</details>

<details><summary>दर्पण-पदार्थ</summary>

पद्अर्थ: मन = हे मन! मनि = मन में। भजि = दौड़ के। पउ = लेट जाओ (लेटना)। पीछै = पीछे चलने से।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! सदा हरि-नाम जप। (हे भाई!) हरि-नाम सदा मन में जपना चाहिए। हे मेरे मन! सत्गुरू की शरण पड़। गुरु का आसरा लेने से (माया के बंधनों से) बच जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: स्रब = सरब, सारे। जितु सेविऐ = जिसकी सेवा करने से। घरि = घर में। लहहु = ढूँढ लो। घसि = घिसा के।2।
</details>

<details><summary>दर्पण-भाषार्थ</summary>

अर्थ: हे मेरे मन! सारे सुख देने वाले उस परमात्मा का स्मरण कर, जिसकी शरण पड़ने से अपने घर में बस सकते हैं (माया की भटकना से बच के अंतरात्मे टिक सकते हैं)। (हे मन!) गुरु की शरण पड़ कर अपना (असल) घर जा के ढूँढ ले (प्रभु के चरणों में टिक)। (जैसे) चंदन (सिल्ली पे) घिसने से (सुगंधि देता है, वैसे ही) परमात्मा की महिमा (उपमा, प्रशंसा) को (अपने मन के साथ) घसाना चाहिए (आत्मिक जीवन में सुगंधि पैदा होगी)।2।
</details>

<details><summary>दर्पण-पदार्थ</summary>

पद्अर्थ: लाहा = लाभ। मनि = मन में। हसीऐ = आनंद ले सकते हैं।3।
</details>

<details><summary>दर्पण-भाषार्थ</summary>

अर्थ: हे मेरे मन! परमात्मा की महिमा सब से श्रेष्ठ पदार्थ है। (हे भाई!) हरि नाम की कमाई कमा के मन में आत्मिक आनंद ले सकते हैं। जब परमात्मा खुद मेहर करके अपने नाम की दाति देता है, तब आत्मिक जीवन देने वाला उसका नाम-रस चख सकते हैं।3।
</details>

<details><summary>दर्पण-पदार्थ</summary>

पद्अर्थ: जमि = जम ने। साकत = ईश्वर से टूटे हुए, माया के आँगन में। निकटि = नजदीक। भिटीऐ = छूना चाहिए।4।
</details>

<details><summary>दर्पण-भाषार्थ</summary>

अर्थ: हे मेरे मन! परमात्मा का नाम भुला के जो मनुष्य और तरफ व्यस्त रहते हैं, वे परमात्मा से टूट जाते हैं। यम ने उन्हें जकड़ लिया होता है (आत्मिक मौत उनका दायरा कम कर देती है)। जिस मनुष्यों ने परमात्मा का नाम बिसार दिया, वे माया के मोह में जकड़े गए, वे ईश्वर के चोर बन गए। हे मेरे मन! उनके नजदीक नहीं होना चाहिए।4।
</details>

<details><summary>दर्पण-पदार्थ</summary>

पद्अर्थ: अलख = अदृश्य। नरहरि = परमात्मा। प्रभि = प्रभु ने। पूरे = मुकम्मल, सम्पूर्ण।5।
</details>

<details><summary>दर्पण-भाषार्थ</summary>

अर्थ: हे मेरे मन! उस परमातमा की सेवा भक्ति करजो अदृश्य है जो माया के प्रभाव से परे है। उसकी सेवा भक्ति करने से (किए कर्मों का) लेखा समाप्त हो जाता है (माया की तरफ प्रेरित करने वाले संस्कार मनुष्य के अंदर से समाप्त हो जाते हैं)।  
हे दास नानक! जिस मनुष्यों को हरि प्रभु ने पूर्णत: शुद्ध जीवन वाला बना दिया है, उनके आत्मिक जीवन में एक तौला भर, मासा भर, रत्ती भर भी कमजोरी नहीं आती।5।5।19।57।
</details>

<details><summary>दर्पण-पदार्थ</summary>

पद्अर्थ: तुमरै वसगति = तेरे बस में। प्रभू = हे प्रभु! जीउ = जीवात्मा, जिंद। पिंडु = शरीर। तेरी = तेरा (काव्य छंदाबंदी तुकांत ठीक करने के लिए ‘तेरा’ की जगह ‘तेरी’)। लोच = तमन्ना। घणेरी = बहुत।1।
</details>

<details><summary>दर्पण-भाषार्थ</summary>

अर्थ: हे प्रभु! मेरे प्राण तेरे वश में ही हैं। मेरी जीवात्मा और मेरा शरीर ये सब तेरे ही दिए हुए हैं। हे प्रभु! (मेरे ऊपर) मेहर कर, मुझे अपना दर्शन दे, (तेरे दर्शन की) मेरे मन में मेरे दिल में बड़ी तमन्ना है।1।
</details>

<details><summary>दर्पण-पदार्थ</summary>

पद्अर्थ: केरी = की। मनि = मन में। तनि = तन में। क्रिपालि = कृपालु ने। किंचतु = थोड़ी सी। गुरि = गुरु ने।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! हे मेरे हरि! मेरे मन में मेरे दिल में तुझे मिलने की (बहुत) चाह है। (हे भाई!) कृपालु गुरु ने जब थोड़ी सी कृपा की, तो मेरा हरि प्रभु मुझे आ मिला।1। रहाउ।
</details>

<details><summary>दर्पण-पदार्थ</summary>

पद्अर्थ: मन चिति = मन में चित्त में। बिधि = हालत। अनदिनु = हर रोज। जपी = मैं जपूँ। पाई = मैं पाऊँ। जीवा = जीऊँ, मैं आत्मिक जीवन प्राप्त करूँ।2।
</details>

<details><summary>दर्पण-भाषार्थ</summary>

अर्थ: हे हरि! हे मेरे स्वामी! हम जीवों के मन में, चित्त में जो कुछ घटित होता है, वह हालत तू खुद ही जानता है। हे हरि! मुझे (सदा) तेरी (मेहर की) आशा रहती है (कि तू कृपा करे तो) मैं हर रोज तेरा नाम जपता रहूँ, आत्मिक आनंद लेता रहूं, और सदा आत्मिक जीवन जीता रहूँ।2।
</details>

<details><summary>दर्पण-पदार्थ</summary>

पद्अर्थ: दातै = दाते ने। पंधु = रास्ता। केरी = की।3।
</details>

<details><summary>दर्पण-भाषार्थ</summary>

अर्थ: (नाम की) दात देने वाले गुरु ने सत्गुरू ने मुझे (परमात्मा से मिलने का) राह बताया और मेरा हरि-प्रभु मुझे आ मिला। बड़े भाग्यों से (मेरे हृदय में) हर रोज (हर वक्त) आत्मिक आनंद बना रहता है। मुझ दास की आशा पूरी हो गई है।3।
</details>

<details><summary>दर्पण-पदार्थ</summary>

पद्अर्थ: जगंनाथ = हे जगत के नाथ! जगदीसुर = हे जगत के ईश्वर! पैज = लज्जा।4।
</details>

<details><summary>दर्पण-भाषार्थ</summary>

अर्थ: हे जगत के नाथ! हे जगत के ईश्वर! हे कर्तार! ये सारी सृष्टि (जगत खेल) तेरे वश में है। हे दास नानक! (अरदास कर और कह:) हे हरि! मैं तेरी शरण आया हूँ, मुझ दास की लज्जा (इज्जत) रख।4।6।20।58।
</details>

<details><summary>दर्पण-पदार्थ</summary>

पद्अर्थ: मनूआ = अंजान मन। खिनु = रत्ती भर भी। बहु रंगी = बहुत रंग तमाशों में (फस के)। दह = दस। दिसि = दिशाओं में, की ओर। चलि = चल के, दौड़ के। हाढे = भटकता है। ठाढे = खड़ा हो गया।1।
</details>

<details><summary>दर्पण-भाषार्थ</summary>

अर्थ: (मेरा) ये अंजान मन बहुत रंग-तमाशों में (फंस के) छिन भर भी टिकता नहीं, दसों दिशाओं में दौड़ दौड़ के भटकता है। (पर अब) बड़े भाग्यों से (मुझे) पूरा गुरु मिल पड़ा है। उसने प्रभु (-नाम स्मरण का) उपदेश दिया है (जिस की इनायत से) मन शांत हो गया है।1।
</details>

[[0171]]
<details><summary>दर्पण-पदार्थ</summary>

पद्अर्थ: लाले = गुलाम। कांढे = बहलाते हैं।1। रहाउ।
</details>

<details><summary>दर्पण-भाषार्थ</summary>

अर्थ: हे राम! मैं गुरु का गुलाम कहलाता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: मसतकि = माथे पर। दागु = निशान। दगाना = दागा गया। साढे = सांढे, इकट्ठा कर लिया है। पुंनु = भलाई, नेकी। भउ = भव सागर। दुतरु = (दुस्तर) जिससे तैरना मुश्किल हो। पराढे = पार कर दिया है।2।
</details>

<details><summary>दर्पण-भाषार्थ</summary>

अर्थ: (पूरे गुरु ने मेरे पर) बहुत परोपकार किए हैं, भलाई की है, मुझे उस संसार समुंदर से पार लंघा दिया है, जिससे पार होना बहुत मुश्किल था। (गुरु के उपकार का ये) बहुत करजा (मेरे सिर पर) इकट्ठा हो गया है। (ये कर्जा उतर नहीं सकता, उसके बदले गुरु का गुलाम बन गया हूँ, और) मेरे माथे पे (गुलामी का) निशान दागा गया है।2।
</details>

<details><summary>दर्पण-पदार्थ</summary>

पद्अर्थ: रिदै = हृदय में। कूरे = झूठे। मनमुखि = अपने मन के पीछे चलने वाले। गरभि = गर्भ में, योनियों के चक्र में। गलाढे = गलते हैं।3।
</details>

<details><summary>दर्पण-भाषार्थ</summary>

अर्थ: जिस मनुष्योंकेहृदय में परमात्मा का प्यार नहीं होता (अगर वे बाहर लोकाचार वश प्यार का कोई दिखावा करते हैं, तो) वे झूठी उधेड़-बुन ही करते हैं। जैसे पानी में (पड़ा) कागज गल जाता है वैसे ही अपने मन के पीछे चलने वाले मनुष्य (प्रभु प्रीति से वंचित होने के कारण) योनियों के चक्र में (अपने आत्मिक जीवन की तरफ से) गल जाते हैं।3।
</details>

<details><summary>दर्पण-पदार्थ</summary>

पद्अर्थ: न जानह = हम नहीं जानते। आगै = आने वाले समय में। ठाढे = खड़े हैं। कुतरे = कुत्ते, कूकर। काढे = कहलाते हैं।4।
</details>

<details><summary>दर्पण-भाषार्थ</summary>

अर्थ: (पर हम जीवों की कोई चतुराई समझदारी काम नहीं कर सकती) ना (अब तक) हम जीव कोई चतुराई-अक्लमंदी कर सके हैं। ना ही भविष्य में समर्थ होंगे। जैसे परमात्मा हमें रखता है उसी हालात में हम टिकते हैं।  
हे दास नानक! (उसके दर पर अरदास, प्रार्थना ही फबती है। अरदास करो और कहो-) हे गुरु! हमारी भूलें चूकें (अनदेखा कर के हमारे ऊपर) मेहर करो। हम (तुम्हारे दर पर) कुत्ते कहलवाते हैं।4।7।21।59।
</details>

<details><summary>दर्पण-पदार्थ</summary>

पद्अर्थ: कामि = काम से। करोधि = क्रोध से। नगरु = शरीर नगर। साधू = गुरु। खंडल = टोटे, अंश (खण्ड = a piece)। खंडा = नाश कर देता। पूरबि = पूर्बले जनम में। मनि = मन में। मंडल = रौशनी के चक्र (जैसे सूर्य व चंद्रमा के चारों तरफ चक्र)। मंडा = सजाया।1।
</details>

<details><summary>दर्पण-भाषार्थ</summary>

अर्थ: (हे भाई!) ये शरीर रूपी नगर काम-क्रोध से बहुत भरा रहता है (गंदा हुआ रहता है), गुरु को मिल के (काम-क्रोध आदि के) सारे अंश नाश कर लिए जाते हैं। पूर्व जनम में (किए कर्मों के संस्कारों के अनुसार जिस मनुष्य के माथे पर) लेख लिखे जाते हैं, उसे गुरु मिल जाता है, और उसके मन में, हरि चरणों में ध्यान जोड़ने की इनायत से आत्मिक रौशनी की सजावट हो जाती है।1।
</details>

<details><summary>दर्पण-पदार्थ</summary>

पद्अर्थ: अंजुली = (अंजुलि, अंजलि = कृ = दानों हाथ जोड़ कर नमस्कार करने के लिए सिर तक पहुँचाने) हाथ जोड़ के अरदास। पुंनु = भलाई, भला काम। डंडउत = दण्डवत्, डण्डे की तरह सीधे लेट के प्रणाम।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु के आगे हाथ जोड़ के नमस्कार कर, ये बड़ा नेक काम है। गुरु के आगे डण्डवत की, ये बड़ा भला काम है।1। रहाउ।
</details>

<details><summary>दर्पण-पदार्थ</summary>

पद्अर्थ: साकत = रब से टूटे हुए, माया में ग्रसे जीव। चलहि = चलते हैं। जम कालु = मौत, आत्मिक मौत। सिरि = सिर पर।2।
</details>

<details><summary>दर्पण-भाषार्थ</summary>

अर्थ: माया के आँगन में ग्रसे मनुष्य परमात्मा के नाम के रस का स्वाद नहीं जानते, उनके अंदर अहंकार का काँटा (टिका रहता) है। वह मनुष्य ज्यों ज्यों (जीवन मार्ग में) चलते हैं त्यों त्यों (वह अहंकार का काँटा उनको) चुभता है, वे दुख पाते हैं, वे अपने सिर पर आत्मिक मौत रूपी डंडा (डण्डे की चोट) बर्दाश्त करते रहते हैं।2।
</details>

<details><summary>दर्पण-पदार्थ</summary>

पद्अर्थ: नामि = नाम में। भव = संसार, संसार समुंदर। सोभ = शोभा। खंड = खण्ड, हिस्सा।3।
</details>

<details><summary>दर्पण-भाषार्थ</summary>

अर्थ: परमात्मा की भक्ति करने वाले मनुष्य परमात्मा के नाम में लीन रहते हैं। उनके जनम मरण (के चक्र) का दुख संसार समुंदर (के विकारों) का दुख नाश हो जाता है। उन्हें नाश-रहित सर्व-व्यापक परमेश्वर मिल जाता है, और ब्रह्मण्ड के सारे खण्डों में उनकी बहुत शोभा होती है।3।
</details>

<details><summary>दर्पण-पदार्थ</summary>

पद्अर्थ: मसकीन = आजिज। आधारु = आसरा। मंडा = मिलता।4।
</details>

<details><summary>दर्पण-भाषार्थ</summary>

अर्थ: हे प्रभु! हे हरि! हम जीव गरीब हैं, आजीज हैं, तेरे हैं, तू ही हमारा सब से बड़ा आसरा है। हमारी रक्षा कर। हे दास नानक! जिस मनुष्य ने परमात्मा के नाम को (जिंदगी का) आसरा-सहारा बनाया है, वह परमात्मा के नाम में ही सदैव आत्मिक आनंद प्राप्त करता है।4।8।22।60।
</details>

<details><summary>दर्पण-पदार्थ</summary>

पद्अर्थ: गढ़ = किला (शरीर)। राइ = राजा, प्रकाश रूप। सादु = स्वाद, आनंद। धीठा = ढीठ (बार बार विकारों की तरफ परतने की जिद करने वाला)। दइआलि = दयालु ने। अनुग्रहु = कृपा।1।
</details>

<details><summary>दर्पण-भाषार्थ</summary>

अर्थ: इस (शरीर-) किले में (जगत का) राजा हरि परमात्मा बसता है, (पर, विकारोंके स्वादों में) ढीठ बने मनुष्य को (अंदर बसते परमात्मा के मिलाप का कोई) आनंद नहीं आता। जिस मनुष्य पर दीनों पर दया करने वाले परमात्मा ने कृपा की, उसने गुरु के शब्द द्वारा (हरि नाम रस) चख के देख लिया है (कि ये सचमुच ही मीठा है)।1।
</details>

<details><summary>दर्पण-पदार्थ</summary>

पद्अर्थ: लिव = लगन।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु (के चरणों में) लगन (लगा के) परमात्मा की महिमा करो। (दुनिया के सब रसों से ये रस) मीठा है।1। रहाउ।
</details>

<details><summary>दर्पण-पदार्थ</summary>

पद्अर्थ: अगमु = अगम्य (पहुँच से परे), अगोचरु = (अ+गो+चरु) जिस तक ज्ञानेंद्रियों की पहुँच ना हो सके। मिलि = मिल के। लागि = लग के। बसीठा = बिचौला, वकील। सुखाने = प्यारे लगे। हीअरै = हृदय में। आणि = ला के। परीठा = परोस धरा।2।
</details>

<details><summary>दर्पण-भाषार्थ</summary>

अर्थ: जो हरि पारब्रह्म अगम्य (पहुँच से परे) है जिस तक मनुष्य के ज्ञानेंद्रियों की पहुँच नहीं हो सकती। वह हरि प्रभु गुरु को मिल के गुरु वकील के चरणों में लग के (ही मिलता है)। जिस मनुष्यों को गुरु के वचन हृदय में प्यारे लगते हैं, गुरु उनके आगे (परमात्मा का नाम अमृत) ला के परोस देता है।2।
</details>

<details><summary>दर्पण-पदार्थ</summary>

पद्अर्थ: हीअरा = हृदय। कठोर = कड़ा, निर्दयी। कार करीठा = कालख ही कालख। बिसीअर = साँप। कउ = को। फोलि = फरोल के।3।
</details>

<details><summary>दर्पण-भाषार्थ</summary>

अर्थ: अपने मन के पीछे चलने वाले मनुष्य का हृदय बहुत कठोर होता है। उनके अंदर (विकारों की) कालिख ही कालिख होती है। साँप को कितना ही दूध पिलाए जाएं पर उसके अंदर से जहर ही निकलता है (यही हालत मनमुख की होती है)।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! आनि = ला के। घसि = घिसा के। गरुड़ = साँप का जहर दूर करने वाली दवाई। मुखि = मुंह में। लीठा = चूस ली। लाले गोले = गुलाम सेवक। करूआ = कड़वा।4।
</details>

<details><summary>दर्पण-भाषार्थ</summary>

अर्थ: हे हरि! हे प्रभु! (मेहर कर) मुझे साधु गुरु ला के मिला। मैं गुरु का शब्द अपने मुंह में बसाऊँ, और मेरे अंदर से विकारों का जहर दूर हो। जैसे साँप का जहर दूर करने वाली बूटी घिसा के मुंह में चूसने से साँप का जहर उतरता है। हे दास नानक! (कह: हम) गुरु के गुलाम हैं, सेवक हैं, गुरु की संगति में बैठने से कड़वा (स्वाभाव) मीठा हो जाता है4।9।23।61।
</details>

<details><summary>दर्पण-पदार्थ</summary>

पद्अर्थ: हरि अरथि = हरि (के मिलाप) की खातिर। हम = मैं। दातै = दाते ने। द्रिढ़ाइआ = (हृदय में) पक्का कर दिया। मुखि = मुंह पर। मसतकि = माथे पर। सभाग = भाग्य वाले।1।
</details>

<details><summary>दर्पण-भाषार्थ</summary>

अर्थ: (हे भाई!) हरि के मिलाप की खातिर मैंने अपना शरीर पूरे गुरु के आगे बेच दिया है। दाते सत्गुरू ने (मेरे दिल में) हरि का नाम पक्का कर दिया है। मेरे मुंह पर मेरे माथे पर भाग्य जाग पड़े हैं। मैं भाग्यशाली हो गया हूँ।1।
</details>

<details><summary>दर्पण-पदार्थ</summary>

पद्अर्थ: लिव = लगन। लागै = लगती है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु की मति पर चलने से ही राम-हरि के (चरणों में) लगन लगती है।1। रहाउ।
</details>

[[0172]]
<details><summary>दर्पण-पदार्थ</summary>

पद्अर्थ: घटि घटि = हरेक घट में। रमईआ = सोहना राम। रमत = व्यापक। सबदि = शब्द के द्वारा। हउ = मैं। देवउ = मैं देता हूँ। कउ = को। काटि = काट के।2।
</details>

<details><summary>दर्पण-भाषार्थ</summary>

अर्थ: (हलांकि वह) सुंदर राम हरेक शरीर में व्यापक है (फिर भी) गुरु के शब्द के द्वारा (ही उससे) लगन लगती है। मैं गुरु को अपना मन अपना तन देने को तैयार हूँ (अपना सिर) काट के देने को तैयार हूँ। गुरु के वचन से ही मेरी भटकना, मेरा डर दूर हो सकता है।2।
</details>

<details><summary>दर्पण-पदार्थ</summary>

पद्अर्थ: अंधिआरै = (माया के मोह के) अंधकार में। दीपक = (ज्ञान का) दिया। आनि = ला के। गिआनि = ज्ञान के द्वारा, प्रभु के साथ गहरी सांझ के द्वारा। घरि = घर में। लही = ढूँढ ली।3।
</details>

<details><summary>दर्पण-भाषार्थ</summary>

अर्थ: (माया के मोह के) अंधेरे में (फंसे हुए जीव के अंदर गुरु ही ज्ञान का) दीपक ला के प्रज्जवलित करता है। गुरु के दिए ज्ञान के द्वारा ही (प्रभु चरणों में लगन लगती है)। अज्ञानता का अंधकार पूरे तौर पर नाश हो जाता है, हृदय घर में प्रभु का नाम पदार्थ मिल जाता है। मन (मोह की नींद में से) जाग पड़ता है।3।
</details>

<details><summary>दर्पण-पदार्थ</summary>

पद्अर्थ: साकत = ईश्वर से टूटे हुए लोग। बधिक = शिकारी, हैंसियारे, निर्दयी। जम = मौत, आत्मिक मौत। जोहनि लागे = ताक में रखती है। उन = उन (साकतों) ने।4।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: माया को अपनी जिंदगी का आसरा बनाने वाले मनुष्य ईश्वर से टूट जाते हैं, निर्दयी हो जाते हैं। आत्मिक मौत उनको अपने घेरे में रखती है। वे मनुष्य सतिगुरु के आगे अपना सिर नहीं बेचते (वे अपने अंदर से अहंकार नहीं गवाते) वे बद्किस्मत जनम मरण के चक्र में पड़े रहते हैं।4।
</details>

<details><summary>दर्पण-पदार्थ</summary>

पद्अर्थ: हमरा बिनउ = मेरी बिनती। प्रभ = हे प्रभु! मागे = मांगता हूं। लज = लज्जा। पाति = पति, इज्जत।5।
</details>

<details><summary>दर्पण-भाषार्थ</summary>

अर्थ: हे प्रभु! हे ठाकुर! मेरी बिनती सुनो, मैं तेरी शरण आया हूँ। मैं तुझसे तेरा नाम माँगता हूँ। दास नानक की लज्जा इज्जत (रखने वाला) गुरु ही है। मैंने सत्गुरू के आगे अपना सिर बेच दिया है (मैंने नाम के बदले में अपना आप गुरु के हवाले कर दिया है)।5।10।24।62।
</details>

<details><summary>दर्पण-पदार्थ</summary>

पद्अर्थ: हम = हम जीव। गुरि मिलिऐ = जब गुरु मिल जाए। आपु = स्वै भाव। सुखु = आत्मिक आनंद। धनु धंनु = सलाहने योग्य।1।
</details>

<details><summary>दर्पण-भाषार्थ</summary>

अर्थ: (गुरु के बगैर) हम जीव अहंकारी हुए रहते हैं। हमारी मति अहंकार व अज्ञानता वाली बनी रहती है। जब गुरु मिल जाए, तो स्वैभाव दूर हो जाता है। (गुरु की मेहर से जब) अहंकार का रोग दूर होता है, तो आत्मिक आनंद मिलता है। ये सारी मेहर गुरु की ही है, गुरु की ही है।1।
</details>

<details><summary>दर्पण-पदार्थ</summary>

पद्अर्थ: बचनि = वचन के द्वारा, उपदेश की इनायत से।1। रहाउ।
</details>

<details><summary>दर्पण-भाषार्थ</summary>

अर्थ: गुरु के उपदेश की इनायत से ही राम से हरि से मिलाप होता है।1। रहाउ।
</details>

<details><summary>दर्पण-पदार्थ</summary>

पद्अर्थ: हीअरै = हृदय में। राइ = प्रकाश रूप। गुरि = गुरु ने। मारगु = रास्ता। पंथु = रास्ता। जिउ = जिंद, जीवात्मा। पिंडु = शरीर। जिनि = जिस ने, क्योंकि उसने। गलि = गले से।2।
</details>

<details><summary>दर्पण-भाषार्थ</summary>

अर्थ: (गुरु की कृपा से ही) मेरे हृदय में परमात्मा (के चरणों) की प्रीति पैदा हुई है। गुरु ने (ही परमात्मा के मिलाप का) रास्ता बताया है। मैंने अपनी जीवात्मा, अपना शरीर सब कुछ गुरु के आगे रख दिया है क्योंकि गुरु ने ही मुझ बिछुड़े हुए को परमात्मा के गले से लगा दिया है।2।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। सहज अनंदु = आत्मिक अडोलता का सुख। मनि मोरै = मेरे मन में।3।
</details>

<details><summary>दर्पण-भाषार्थ</summary>

अर्थ: (गुरु की कृपा से ही) मेरे अंदर परमात्मा का दर्शन करने की चाहत पैदा हुई, गुरु ने (ही) मुझे मेरे दिल में बसता मेरे साथ बसता परमात्मा दिखा दिया। मेरे मन में (अब) आत्मिक अडोलता का सुख पैदा हो गया है, (उसके बदले में) मैंने अपना आप गुरु के आगे बेच दिया है।3।
</details>

<details><summary>दर्पण-पदार्थ</summary>

पद्अर्थ: कीने = किए, करते रहे। दुसटी = दुष्टता, विकार। चोर चुराइआ = चोरों की तरह चोरी की। हरि भाइआ = अगर, हे हरि! तुझे ठीक लगे, यदि तेरी मेहर हो।4।
</details>

<details><summary>दर्पण-भाषार्थ</summary>

अर्थ: मैं बहत सारे पाप अपराध करता रहा, कई बुरे कर्म करता रहा और छुपाता रहा जैसे चोर अपनी चोरी छुपाते हैं। पर अब, हे नानक! (कह:) हे हरि! मैं तेरी शरण आया हूँ, अगर तेरी मेहर हो तो मेरी इज्जत रख (मुझे विकारों से बचाए रख)।4।11।25।63।
</details>

<details><summary>दर्पण-पदार्थ</summary>

पद्अर्थ: बाजै = बजता है, पूरा प्रभाव डाल लेता है (जैसे ढोल बाजों में कोई छोटी-मोटी आवाज सुनी नहीं जा सकती। अनाहदु = (अनाहत् = बिना बजाए) एक रस। धनु धंनु = शाबाश योग्य। लिव = लगन।1।
</details>

<details><summary>दर्पण-भाषार्थ</summary>

अर्थ: गुरु की मति पर चलने से ही गुरु का शब्द मनुष्य के हृदय में एक-रस प्रभाव डाले रखता है (और अन्य कोई माया का रस अपना जोर नहीं डाल सकता), गुरु के उपदेश की इनायत से ही मनुष्य का मन परमात्मा की महिमा के गीत गाता है। कोई बड़े भाग्यों वाला मनुष्य गुरु का दर्शन प्राप्त करता है। सदके गुरु से, सदके गुरु पे। गुरु (मनुष्य के अंदर परमात्मा के मिलाप की) लगन पैदा करता है।1।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु के सन्मुख रहने वाला मनुष्य।1। रहाउ।
</details>

<details><summary>दर्पण-भाषार्थ</summary>

अर्थ: गुरु के सन्मुख रह के ही मनुष्य (अपने अंदर) हरि के मिलाप की लगन पैदा कर सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: हमरा = हमारा, मेरा। मलि मलि = मल मल के, बड़े प्रेम से। धोवह = हम धोते हैं, मैं धोता हूँ।2।
</details>

<details><summary>दर्पण-भाषार्थ</summary>

अर्थ: (हे भाई!) पूरा गुरु ही मेरा ठाकुर है, मेरा मन गुरु की बताई हुई कार ही करता है। मैं अपने गुरु के पैर मल मल के धोता हूँ। क्योंकि, गुरु मुझे परमात्मा के महिमा की बातें सुनाता है।2।
</details>

<details><summary>दर्पण-पदार्थ</summary>

पद्अर्थ: रसाइणु = (रस+आयन) रसों का घर, सब से श्रेष्ठ रस। जिहवा = जीभ। रसिक रसिक = मुड़ मुड़ रस ले के, बड़े आनंद से। रसि = रस में। आघाने = तृप्त हुए। भूख = तृष्णा, माया की भूख।3।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्यों के) हृदय में गुरु के उपदेश की इनायत से सब रसों का घर प्रभु का नाम बस जाता है, (जिस की) जीभ परमात्मा के गुण गाती है, उनके मन सदैव आनंद से परमात्मा के नाम रस में तृप्त रहते हैं। उन्हें फिर कभी माया की भूख नहीं सताती।3।
</details>

<details><summary>दर्पण-पदार्थ</summary>

पद्अर्थ: कउ = को। द्रिढ़ावै = पक्का कर देता है।4।
</details>

<details><summary>दर्पण-भाषार्थ</summary>

अर्थ: पर कोई भी मनुष्य परमात्मा का नाम (परमात्मा की) कृपा के बिना हासिल नहीं कर सकता, बेशक कोई बहुत सारे अनेक उपाय करता फिरे। हे नानक! जिस दास पे परमात्मा मेहर करता है, गुरु के उपदेश की इनायत से उसकी मति में परमात्मा अपना नाम पक्का कर देता है।4।12।26।64।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु के सन्मुख हो के। जिंदू = हे जिंदे! हे जीवात्मा! करंमा = भाग्य (जाग पड़े हैं)। मति = (गुरु की दी हुई) अक्ल। जीउ = जीवन (का आसरा)। मुखि = मुंह से। अजनमा = जन्म रहित।1।
</details>

<details><summary>दर्पण-भाषार्थ</summary>

अर्थ: हे (मेरी) जीवात्मा! गुरु की शरण पड़ के (परमात्मा का) नाम जपो। (तेरे) भाग्य (जाग गए हैं)। (हे जीवात्मा! गुरु की दी हुई) मति को (अपनी) माँ बना, और मति को ही जीवन (का आसरा बना)। राम का नाम मुंह से जप। (हे जीवात्मा!) संतोख को पिता बना। अजोनी अकाल पुरख के रूप गुरु की शरण पड़। हे जिंदे! मिल राम को, तेरे भाग्य अच्छे हो गए हैं।1।
</details>

[[0173]]
<details><summary>दर्पण-पदार्थ</summary>

पद्अर्थ: जोगी = (प्रभु चरणों में) जुड़ा हुआ। रंगु = आत्मिक आनंद। माणी = मैं माणता हूँ। रंगि = आनंद में। निरबाणी = वासना रहित। सुघड़ = (जीवन की) सोहणी घाड़त वाला। सुजाणी = सियानी।2।
</details>

<details><summary>दर्पण-भाषार्थ</summary>

अर्थ: (हे भाई!) प्रभु का रूप जोगी-रूप गुरु मुझे मिल गया है (उसकी कृपा से) मैं आत्मिक आनंद माणता हूँ। गुरु सदा परमात्मा के नाम-रंग में रंगा रहता है, और गुरु सदा वासना-रहित है। हे बड़े भाग्यों वाले! डस सुंदर जीवन वाले सुजान गुरु को मिल। (गुरु की कृपा से ही) मेरा मन, मेरा तन, परमात्मा के प्रेम रंग में भीग गया है।2।
</details>

<details><summary>दर्पण-पदार्थ</summary>

पद्अर्थ: जपाहा = हम जपें। मिलि = मिल के। लाहा = लाभ, फायदा। पाहा = हम पाएं। धुरि = धुर से, प्रभु की हजूरी से। करमा = बख्शिश (का लेख)।3।
</details>

<details><summary>दर्पण-टिप्पनी</summary>

नोट: शब्द ‘मिलु’ और ‘मिलि’ के अर्थ में फर्क याद रखने योग्य है।
</details>

<details><summary>दर्पण-भाषार्थ</summary>

अर्थ: हे संत जनों! आओ, हम मिल के परमात्मा का नाम जपें। (हे भाई!) साधु-संगत में मिल के सदा हरि-नाम की कमाई कर। (हे भाई! आओ, साधु-संगत में) गुरमुखों की सेवा करके अपने मुंह में आत्मिक जीवन देने वाला नाम-भोजन करें। (हे जिंदे!) मिल प्रभु को, प्रभु की दरगाह से उस की बख्शिश के पूर्बले समय के लेख जाग पड़े हैं।3।
</details>

<details><summary>दर्पण-पदार्थ</summary>

पद्अर्थ: सावणि = सावन में। वरसु = बादल। अंम्रिति = अमृत से, जल से। कुहुकिअड़ा = ‘कुह कुह’ करता है, अपनी मीठी बोली बोलता है। मुखि = मुंह में। वुठड़ा = आ बसा। प्रेमि = प्रेम में। रतंना = रंगा हंआ।4।
</details>

<details><summary>दर्पण-भाषार्थ</summary>

अर्थ: (जैसे) सावन (के महीने) में बादल (बरसता है और) जगत को (धरती को) जल से भरपूर कर देता है (उस बादल को देख देख के) मोर अपनी मीठी बोली बोलता है, (वैसे गुरु) नाम-अमृत से जगत को प्रभावित करता है। (जिस भाग्यशाली पर मेहर होती है उसका) मन उछाले मारता है (वह मनुष्य गुरु के) शब्द को अपने मुंह में डालता है। हे दास नानक! (जिस मनुष्य के हृदय में) नाम अमृत आ बसता है (जिसे) परमात्मा मिल जाता है वह प्रभु प्रेम में रंगा जाता है।4।1।27।65।
</details>

<details><summary>दर्पण-पदार्थ</summary>

पद्अर्थ: सखी = हे सहेली! हे सत्संगी गुरमुख! कामण = टूणे। करीहा = हम बनाएं। मिलि = मिल के। माणहि = हम मनाएं। रलीआ = आत्मिक आनंद। दीपकु = दीया। गुर गिआनु = गुरु का दिया ज्ञान। मनि = मन में। बलीआ = हम जलाएं। ढुलि = ढुल के, शुक्र में आ के, धन्यवादी अवस्था।1।
</details>

<details><summary>दर्पण-भाषार्थ</summary>

अर्थ: हे (सत्संगी जीव-स्त्री) सहेली! आ, हम प्रभु के गुणों के टूणे-जादू तैयार करें (और प्रभु-पति को वश करें), संत-जनों को मिल के प्रभु के मिलाप का आनंद लें। (हे सखिए! आ, हम अपने) मन में गुरु का दिया ज्ञान-दीपक जलाएं, (इस तरह) अगर प्रभु प्रसन्न हो जाए तो शुक्रगुजार हो के (उसके चरणों में) मिल जाएं।1।
</details>

<details><summary>दर्पण-पदार्थ</summary>

पद्अर्थ: तनि = तन में। ढोला = मित्र। मै = मुझे। मेलो = मिलाए। वेचोले = वकील। विटड़िअहु = से।2।
</details>

<details><summary>दर्पण-भाषार्थ</summary>

अर्थ: (हे सखिए!) मेरे मन में मेरे दिल में हरि मित्र के लिए प्यार पैदा हो चुका है (मेरे अंदर चाह है कि) कि विचोला गुरु मुझे वह मित्र-प्रभु मिला दे। (हे सखिए!) मैं अपना मन उन गुरमुखों के हवाले कर दूँ, जो मुझे मेरा प्रभु मिला दें। मैं हरि-प्रभु से सदा कुर्बान सदा कुर्बान जाती हूँ।2।
</details>

<details><summary>दर्पण-पदार्थ</summary>

पद्अर्थ: करि = कर के। मनि चिंदिअड़ा = मन में चितवा हुआ। वेखि = देख के। विगसु = विगास, खुशी। वडभागीई = बड़े भाग्य वालियों ने। हसु = आनंद।3।
</details>

<details><summary>दर्पण-भाषार्थ</summary>

अर्थ: हे मेरे प्यारे गोबिंद! मेहर कर के मेरे मन में आ बस। हे मेरे गोबिंद! पूरे गुरु का दर्शन करके जिस सोहागन के हृदय में उल्लास पैदा होता है वह अपने मन में चितवे हुए (प्रभु मिलाप के) फल को पा लेती है। हे मेरे गोबिंद! जिस सोहागन जीव-स्त्री को हरि-नाम मिल जाता है, उसके मन में हर वक्त आनंद बना रहता है चाव बना रहता है। हे मेरे गोबिंद! जिस भाग्यशाली जीव स्त्रीयों ने हरि का मिलाप हासिल कर लिया है, वे हरि नाम की कमाई कर के मन में नित्य आत्मिक आनंद लेते हैं।3।
</details>

<details><summary>दर्पण-पदार्थ</summary>

पद्अर्थ: वेखै = संभाल करता है। कारै = काम में। बख्श = बख्शिश। फका = फक्का, थोड़ा सा ही। तखति = तख्त पर। भिख = भिक्षा। सभु = हर जगह। सबदु = हुक्म।4।
</details>

<details><summary>दर्पण-टिप्पनी</summary>

नोट: ‘इकि’ है ‘इक/एक’ का बहुवचन।
</details>

<details><summary>दर्पण-भाषार्थ</summary>

अर्थ: हे सखिए! प्रभु खुद ही जीवों को पैदा करता है। खुद ही (सबकी) संभाल करता है और स्वयं ही (सब को) काम में लगाता है। अनेक जीव ऐसे हैं जो उसके बख्शे हुए पदार्थ बरतते रहते हैं और वह पदार्थ कभी खत्म नहीं होते। अनेक जीव ऐसे हैं जिन्हें वह देता ही थोड़ा सा है। अनेक ऐसे हैं जो (उसकी मेहर से) राजे (बन के) तख्त पर बैठते हैं और सदा सुखी रहते हैं। अनेक ऐसे हैं जिनसे वह (दर-दर की) भीख मंगाता है। हे दास नानक! (कह:) हे मेरे गोबिंद! हर जगह एक तेरा ही हुक्म बर्त रहा है, (जिस पर तेरी मेहर होती है वह) तेरा नाम स्मरण करता है।4।2।28।66।
</details>

<details><summary>दर्पण-पदार्थ</summary>

पद्अर्थ: माही = माहि, बीच। हरि रंगि = हरि के नाम रंग में। हरी रंगु = हरि के नाम रंग। नालि = (शब्द ‘नालि’ का संबंध ‘रंग’ के साथ नहीं है) (हरेक जीव के) साथ (है)। न लखीऐ = समझाया नहीं जा सकता। अलखु = अदृष्ट प्रभु। लखाही = लखते हैं, देखते हैं। दालद = दरिद्रता, गरीबी। जाही = जाते हैं। हरि पदु = हरि के मिलाप की अवस्था। नामि = नाम में।1।
</details>

<details><summary>दर्पण-भाषार्थ</summary>

अर्थ: हे मेरे गोबिंद! (जिस पर तेरी मेहर होती है, वह मनुष्य अपने) मन में ही, मन में ही, मन में ही, हरि नाम के रंग में रंगा रहता हैं। हे मेरे गोबिंद! हरि नाम का आनंद हरेक जीव के साथ (उसके अंदर मौजूद) है, पर ये आनंद (हरेक जीव) नहीं ले सकता। जिस मनुष्यों को पूरा गुरु मिल जाता है वे उस अदृश्य परमात्मा को ढूँढ लेते हैं। हे मेरे गोबिंद! जिनके अंदर तू हरि-नाम का प्रकाश करता है, उनके सारे दुख-दरिद्र दूर हो जाते हैं। हे मेरे गोबिंद! जिस मनुष्यों को हरि-मिलाप की उच्च अवस्था प्राप्त हो जाती है, वह भाग्यशाली मनुष्य हरि-नाम में लीन रहते हैं।1।
</details>

<details><summary>दर्पण-पदार्थ</summary>

पद्अर्थ: नैणी = आँखों से। किनै = किसी विरले ने। बैरागिआ = वैरागवान है। धन = जीव-स्त्री। कुमलैणी = कुम्हलाई हुई, मुरझाई हुई। मिलि = मिल के। सैणी = सैण, मित्र। जगजीवन = जगत का जीवन, जगत के जीवन का आसरा। सुखि = सुख में। रैणी = (जिंदगी की) रात।2।
</details>

<details><summary>दर्पण-भाषार्थ</summary>

अर्थ: हे मेरे प्यारे गोबिंद! तुझ हरि-प्रभु को किसी विरले (भाग्यशाली ने अपनी) आँखों से देखा है। हे मेरे गोबिंद! (तेरे विछोड़े में) मेरा मन, मेरा हृदय बहुत वैरागवान हो रहा है। हे हरि! तेरे बिना मैं जीव-स्त्री कुम्हलायी हुई हूँ।  
हे मेरे गोबिंद! मेरा हरि प्रभु मेरा (असली) सज्जन-मित्र (जिन्होंने भी ढूँढा है) संत जनों को मिल के ही ढूँढा है। हे मेरे गोबिंद! (संत जनों की मेहर से ही) मुझे (भी) वह हरि आ मिला है जो सारे जगत के जीवन का आसरा है। अब मेरी (जिंदगी रूप) रात आनंद में व्यतीत हो रही है।2।
</details>

[[0174]]
<details><summary>दर्पण-पदार्थ</summary>

पद्अर्थ: मै = मुझे। संत = हे संत जनो! मै मनि तनि = मेरे मन में, मेरे हृदय में। भुख = (मिलने की) चाह। हउ = मैं। बिरहु = विछोड़े का दर्द। मनु जीवाइआ = मन आत्मिक जीवन तलाश लेता है। वाधाईआ = चढ़दी कला।3।
</details>

<details><summary>दर्पण-भाषार्थ</summary>

अर्थ: हे संत जनों! मुझे मेरा सज्जन हरि-प्रभु मिला दो। मेरे मन में मेरे हृदय में उससे मिलने की तमन्ना पैदा हो रही है। मैं अपने प्रीतम को देखे बिना धैर्य नहीं पा सकता, मेरे अंदर उसके विछोड़े का दर्द उठ रहा है। परमात्मा ही मेरा राजा है मेरा प्यारा सज्जन है। जब (उससे) गुरु (मुझे) मिला देता है तो मेरा मन जी उठता है। हे मेरे गोबिंद! जब तू हरि मुझे मिल जाता है, मेरे मन में मेरे दिल में (चिरंकाल से टिकी हुई) आस पूरी हो जाती है, और मेरे मन में चढ़दी कला (उत्साह, उमंग) पैदा हो जाती है।3।
</details>

<details><summary>दर्पण-पदार्थ</summary>

पद्अर्थ: वारी = सदके, कुर्बान। हउ = मैं। विटड़िअहु = से। सद = सदा। पिरंम का = प्यारे का। पूंजी = संपत्ति, धन-दौलत, आत्मिक गुणों की राशि पूंजी। विसटु = विचोलिया। मेलि = मिला। करि = कर के। रैबारी = रेहबरी, अगुवाई। दइआ करि = दया की इनायत से।4।
</details>

<details><summary>दर्पण-भाषार्थ</summary>

अर्थ: हे मेरे गोबिंद! हे मेरे प्यारे! मैं सदके, मैं तुझसे सदा सदके। हे मेरे गोबिंद! मेरे मन में मेरे हृदय में तूझ प्यारे का प्रेम जाग उठा है (मैं तेरी शरण आया हूँ)। मेरी इस (प्रेम की) राशि की तू रक्षा कर। हे मेरे गोबिंद! मुझे विचोला गुरु मिला, जो मेरे (जीवन की) अगुवाई करके मुझे तुझ हरि से मिला दे। हे मेरे गोबिंद! मैं दास नानक तेरी शरण आया हूँ। तेरी दया के सदके ही मुझे तेरा हरि-नाम प्राप्त हुआ है।4।3।29।67।
</details>

<details><summary>दर्पण-पदार्थ</summary>

पद्अर्थ: चोजी = मौजी, अपनी मर्जी से काम करने वाला। कानु = कान्हा, कृष्ण। गोपी = ग्वालनि। खोजी = (कृष्ण को) ढूँढने वाली। सभघट = सारे शरीर। रसीआ = मायावी पदार्थों के रस लेने वाला। भोगी = पदार्थों को भोगने वाला। सुजाणु = बहुत सियाना। जोगी = भोगों से विरक्त।1।
</details>

<details><summary>दर्पण-भाषार्थ</summary>

अर्थ: हे मेरे प्यारे! हे मेरे गोबिंद! तू अपनी मर्जी के काम करने वाला मेरा हरि-प्रभु है। हरि स्वयं ही कृष्ण को पैदा करने वाला है। हरि स्वयं ही (कृष्ण को) तलाशने वाली ग्वालनि है। सब शरीरों में व्यापक हो के हरि खुद ही सब पदार्थों को भोगता है। हरि खुद ही सारे मायावी पदार्थों का रस लेने वाला है, स्वयं ही भोगने वाला है। (पर) हरि बहुत समझदार है (सब पदार्थों को भोगनेवाला होते हुए भी वह) भूलता नहीं, वह हरि खुद ही भोगों से निर्लिप सत्गुरू है।1।
</details>

<details><summary>दर्पण-पदार्थ</summary>

पद्अर्थ: बहु रंगी = अनेक रंग में। फिरहि = फिरते हैं। सभ मंगी = सारा संसार मांगता है। आधारु = आसरा। मंगहि = मांगते हैं।2।
</details>

<details><summary>दर्पण-टिप्पनी</summary>

नोट: ‘इकि’ है ‘इक/एक’ का बहुवचन।
</details>

<details><summary>दर्पण-भाषार्थ</summary>

अर्थ: हरि प्रभु खुद ही जगत पैदा करता है। हरि स्वयं ही अनेक रंगों में (जगत का खेल) खेल रहा है। हरि स्वयं ही अनेक जीवों से मायावी पदार्थों के भोग भोगाता है (भाव, अनेक को पेट भर के पदार्थ बख्शता है, पर) अनेक जीव ऐसे हैं जो नंगे घूमते हैं (जिनके तन पर कपड़ा भी नहीं)। हरि खुद ही सारे जगत को पैदा करता है। सारी दुनिया उससे मांगती रहती है। वह सभी को दातें देता है। उसकी भक्ति करने वाले लोगों को उसके नाम का ही आसरा है, वे हरि से उसकी श्रेष्ठ महिमा ही मांगते हैं।2।
</details>

<details><summary>दर्पण-पदार्थ</summary>

पद्अर्थ: लोच = तमन्ना। मनि = मन में। जलि = जल में। थलि = थल में। रवि रहिआ = रमा हुआ, व्यापक। आतम रामु = सर्व व्यापक आत्मा। हदूरी = हाजिर नाजिर हो के।3।
</details>

<details><summary>दर्पण-भाषार्थ</summary>

अर्थ: हरि खुद ही (अपने भक्तों से) अपनी भक्ति करवाता है, भक्तों के मन में (पैदा हुई भक्ति की) तमन्ना खुद ही पूरी करता है। जल में, धरती में, (सब जगह) हरि खुद ही बस रहा है, (सब जीवों में) व्यापक है (किसी जीव से वह हरि) दूर नहीं है। सब जीवों के अंदर व बाहर सारे जगत में हरि खुद ही बसता है, हर जगह हरि स्वयं ही भरपूर है। सर्व-व्यापक राम खुद ही इस जगत-पसारे को पसार रहा है, हरेक के अंग-संग रह के हरि खुद ही सब की संभाल करता है।3।
</details>

<details><summary>दर्पण-पदार्थ</summary>

पद्अर्थ: पउणु = हवा, प्राण। वाजे = (जीव) बजता है। निधानु = खजाना। गाजै = प्रगट होता है। राखु = रक्षक। राखु लाजै = लज्जा का रक्षक। नामि = नाम से। सिधि = सिद्धि, सफलता। सिधि काजै = कार्य की सिद्धि, मानव जनम के उद्देश्य की कामयाबी।4।
</details>

<details><summary>दर्पण-टिप्पनी</summary>

नोट: शब्द ‘भगति’ और ‘भगत’ में फर्क है।
</details>

<details><summary>दर्पण-भाषार्थ</summary>

अर्थ: सब जीवों के अंदर प्राण-रूप हो के हरि स्वयं ही बाजा (बजा रहा) है। (हरेक जीव का, मानो, बाजा है) जैसे वह हरेक जीव-बाजे को बजाता है तैसे हरेक जीव बाजा बजता है। हरेक जीव के अंदर हरि का नाम खजाना मौजूद है, पर गुरु के शब्द के द्वारा ही हरि-प्रभु (जीव के अंदर) प्रगट होता है। हरि स्वयं ही जीव को प्रेरित करके अपनी शरण में लाता है, हरि खुद ही भगतों की इज्जत का रखवाला बनता है (भाव, भक्तों को विकारों में गिरने से बचाता है)।  
हे दास नानक! तू भी संगति में मिल (हरि प्रभु का नाम जप, और) भाग्यशाली बन। नाम की इनायत से ही जीवन उद्देश्य सफल होता है।4।4।30।68।
</details>

[[0175]]
<details><summary>दर्पण-पदार्थ</summary>

पद्अर्थ: मै = मुझे। हरि नामै बिरहु = हरि नाम का विरहा। मितु = मित्र। पाई = मैं पाता हूँ। देखि = देख के। जीवा = जीऊँ, मेरे अंदर आत्मिक जीवन पैदा होता है, मैं जी पड़ता हूँ। माई = हे माँ। सखा = मित्र।1।
</details>

<details><summary>दर्पण-भाषार्थ</summary>

अर्थ: (हे संत जनो!) हरि ने मुझे (मेरे अंदर) हरि नाम की बिरह लगा दी है, मैं (अब तब ही) आनंद का अनुभव कर सकता हूँ जब मुझे मेरा मित्र हरि-प्रभु मिल जाए। हे माँ! हरि-प्रभु को देख के मेरे अंदर आत्मिक जीवन पैदा होता है (मुझे दृढ़ हो गया है कि) हरि-नाम (ही) मेरा मित्र है मेरा वीर है।1।
</details>

<details><summary>दर्पण-पदार्थ</summary>

पद्अर्थ: संत जीउ = हे संत जी! केरे = के। जपि = जप के। गुरमुखि = गुरु के सन्मुख हो के। जीउ = हे जी! बहुड़ि = पुनः , दुबारा। भवजल फेरे = संसार समुंदर के चक्र।2।
</details>

<details><summary>दर्पण-भाषार्थ</summary>

अर्थ: हे संत जनो! तुम मेरे हरि-प्रभु के गुण गाओ। गुरु की शरण पड़ कर हरि नाम जपने से भाग्य जाग जाते हैं। (हे संत जनो!) हरि का नाम (अब) मेरी जिंदगी का आसरा है। (जो मनुष्य हरि नाम जपता है उसे) दुबारा संसार समुंदर के (जनम मरण के) चक्र नहीं पड़ते।2।
</details>

<details><summary>दर्पण-पदार्थ</summary>

पद्अर्थ: मनि = मन में। तनि = तन में, हृदय में। भाउ = प्रेम। वडभागी = बड़े भाग्यों से।3।
</details>

<details><summary>दर्पण-भाषार्थ</summary>

अर्थ: हे संत जनो! मेरे मन में, मेरे हृदय में चाव बना रहता है कि कैसे हरि प्रभु का दर्शन कर सकूँ। हे संत जनो! मेरे मन में (हरि प्रभु के दर्शन की) चाहत बन गई है, मुझे हरि प्रभु मिला दो। (हे संत जनों!) गुरु के शब्द के द्वारा बड़े भाग्यों से हरि नाम जप के ही हरि प्रीतम को मिल सकते हैं।3।
</details>

<details><summary>दर्पण-पदार्थ</summary>

पद्अर्थ: पासा = जो मेरे पास ही है। पूरिअड़ी = पूरी हो जाती है।4।
</details>

<details><summary>दर्पण-भाषार्थ</summary>

अर्थ: हे संत जनो! मेरे मन में, मेरे हृदय में गोविंद प्रभु (के मिलाप) की बड़ी आस लगी हुई है। हे संत जनो! मुझे वह गोबिंद प्रभु मिला दो जो मेरे अंदर बसता है।  
हे दास नानक! गुरु की मति पे चलने से ही सदा (जीव के अंदर) हरि के नाम का प्रकाश होता है (जिस को गुरु की मति प्राप्त होती है उसके) मन में (पैदा हुई प्रभु मिलाप की) आशा पूरी हो जाती है।4।5।31।69।
</details>

<details><summary>दर्पण-पदार्थ</summary>

पद्अर्थ: बिरही = विछुड़ा हुआ प्यारा (नाम)। ता = तब। जीवा = मैं जी पड़ता हूँ, मेरे अंदर आत्मिक जीवन पैदा हो जाता है। अंम्रितु = आत्मिक जीवन देने वाला नाम जल। लीवा = लूँ, लेता हूँ। रंगि = रंग में। मनि = मन में।1।
</details>

<details><summary>दर्पण-भाषार्थ</summary>

अर्थ: मैं तब ही आत्मिक जीवन प्राप्त कर सकता हूँ जब मुझे (मुझसे) विछुड़ा हुआ मेरा हरि नाम (मित्र) मिल जाए। आत्मिक जीवन देने वाला नाम जल (मेरे) मन में ही (बसता है, पर) वह हरि-नाम-अमृत गुरु की मति के द्वारा ही मैं ले सकता हूँ। (अगर मेरा) मन (गुरु की मेहर से) परमात्मा के (प्रेम-) रंग में रंगा जाए, तो मैं सदा हरि नाम का रस पीता रहूँ। जब (गुरु की कृपा से मुझे) हरि मिल जाए तो मैं अपने मन में जीअ पड़ता हूँ।1।
</details>

<details><summary>दर्पण-पदार्थ</summary>

पद्अर्थ: बाणु = तीर। सुजाणु = सियाना। मेले संत हरि = (गुरु) संत हरि को मिला देता है। विटहु = से।2।
</details>

<details><summary>दर्पण-भाषार्थ</summary>

अर्थ: (हे भाई!) मेरे मन में, मेरे हृदय में परमात्मा का प्रेम-तीर भेदा हुआ है (मुझे यकीन बन गया है कि) सुजान हरि पुरख ही मेरा प्रीतम है, मेरा मित्र है। गुरु ही वह संत सुजान सुघड़ हरि के साथ मिलाता है, और तब मैं हरि नाम के सदके जाता हूँ।2।
</details>

<details><summary>दर्पण-पदार्थ</summary>

पद्अर्थ: हउ = मैं। दसाई = मैं पूछता हूँ। खोजु = तलाश। पवाई = मैं डलवाता हूँ। तुठड़ा = प्रसन्न हुआ हुआ। पाई = मैं ढूँढ लेता हूँ। नामे नामि = नाम में ही नाम में ही।3।
</details>

<details><summary>दर्पण-भाषार्थ</summary>

अर्थ: हे संत जनो! मैं (तुमसे) हरि-सज्जन हरि-मित्र (का पता) पूछता हूँ। हे संत जनो! (मुझे उसका पता) बताओ, मैं उस हरि-सज्जन की तलाश करता फिरता हूँ।  
हे संत जनों! मैं तभी हरि-मित्र को मिल सकता हूँ जब प्रसन्न हुआ सत्गुरू उसका पता बताए। तभी, मैं सदा उस हरि नाम में लीन हो सकता हूँ।3।
</details>

<details><summary>दर्पण-पदार्थ</summary>

पद्अर्थ: वेदन = (विछोड़े का) दर्द, वेदना। बिरहु = मिलने की तलब। गुरू = हे गुरु! पूरि = पूरी कर। मुखि = मुंह में। पाई = मैं पाऊँ। हरि = हे हरि!।4।
</details>

<details><summary>दर्पण-भाषार्थ</summary>

अर्थ: हे सत्गुरू! मेरे अंदर प्रभु से विछोड़े की पीड़ उठ रही है। मेरे अंदर प्रभु का प्रेम जाग उठा है। मेरे अंदर हरि के मिलन की आग पैदा हो रही है। हे गुरु! मेरी श्रद्धा पूरी कर (ता कि) मैं उसका नाम-अंमृत (अपने) मुंह में डालूं। हे दास नानक! (कह:) हे हरि! मेरे पर दयाल हो। मैं तेरा हरि नाम ध्याऊँ, और मैं तेरा हरि-नाम-रस प्राप्त करूँ।4।6।20।18।32।70।
</details>

<details open><summary>विश्वास-प्रस्तुतिः</summary>

महला ५ रागु गउड़ी गुआरेरी चउपदे
</details>

<details><summary>मूलम्</summary>

महला ५ रागु गउड़ी गुआरेरी चउपदे
</details>

<details><summary>दर्पण-पदार्थ</summary>

पद्अर्थ: किन = किन्होंने? बिधि = तरीका। किन बिधि = किन तरीकों से? कुसलु = आत्मिक आनंद। किउ = कैसे? सहाई = सहायक।1। रहाउ।
</details>

<details><summary>दर्पण-टिप्पनी</summary>

नोट: ‘जिन, तिन, इन, किन’ शब्द बहुवचन हैं। इनके एकवचन जिनि, तिनि, इनि व किनि हुए।
</details>

<details><summary>दर्पण-भाषार्थ</summary>

अर्थ: हे मेरे वीर! (मनुष्य के अंदर) आत्मिक आनंद किन तरीको से (पैदा) हो सकता है? (असल) मित्र हरि-परमात्मा कैसे मिल सकता है?।1। रहाउ।
</details>

<details><summary>दर्पण-पदार्थ</summary>

पद्अर्थ: ग्रिहि = गृह में, घर (के मोह) में। सुंदर (बागों की) छाया। लालचि = लालच में।1।
</details>

<details><summary>दर्पण-भाषार्थ</summary>

अर्थ: घर (के मोह) में आत्मिक सुख नहीं है, ये समझने में भी आत्मिक सुख नहीं हैकि ये सारी माया मेरी है। ऊँचे महल-माढ़ियों और सुंदर बागों की छाया भोगने में भी आनंद नहीं। (जिस मनुष्य ने उनमें आत्मिक सुख समझा है उसने) झूठे लालच में (अपना मानव) जनम गवा लिया है।1।
</details>

[[0176]]
<details><summary>दर्पण-पदार्थ</summary>

पद्अर्थ: हसती = हाथी। देखि = देख के। विगासा = खुशी। जोड़े = एकत्र किए। नेब = नायब, सलाहकार। खवासा = शाही नौकर। गलि = गले में। फासा = फाहे।2।
</details>

<details><summary>दर्पण-भाषार्थ</summary>

अर्थ: मनुष्य हाथी, घोड़े देख के खुशी (महिसूस करता है), फौजें एकत्र करता है, मंत्री और शाही नौकर रखता है, पर उसके गले में अहंकार की रस्सी, अहम् के फाहे ही पड़ते हैं।2।
</details>

<details><summary>दर्पण-पदार्थ</summary>

पद्अर्थ: दह दिस = दसों दिशाओं में। सारी = सारी (सृष्टि) का। नरपति = राजा। भेखारी = भिखारी।3।
</details>

<details><summary>दर्पण-भाषार्थ</summary>

अर्थ: (राजा बन के मनुष्य) दसों दिशाओं में धरती का राज कमाता है, मौजें करता है, स्त्रीयां भोगता है (पर ये सब कुछ ऐसे ही है) जैसे कोई राजा भिखारी बन जाता है (और दुखी होता है, आत्मिक सुख की जगह राज में व भोगों में भी दुख ही दुख है)।3।
</details>

<details><summary>दर्पण-पदार्थ</summary>

पद्अर्थ: मो कउ = मुझे। भाइआ = अच्छा लगता है। मारि = मार के।4।
</details>

<details><summary>दर्पण-भाषार्थ</summary>

अर्थ: सत्गुरू ने मुझे असल आत्मिक सुख (का मूल्य) बताया है (वह है परमात्मा की रजा में राजी रहना)। जो कुछ परमात्मा करता है उसके भक्तों को वह मीठा लगता है (और वे इस तरह आत्मिक सुख प्राप्त करते हैं)। हे दास नानक! अहंकार मार के (भाग्यशाली मनुष्य परमात्मा में ही) लीन रहता है।4।
</details>

<details><summary>दर्पण-पदार्थ</summary>

पद्अर्थ: इनि बिधि = इस तरीके से। इउ = इस तरह। रहाउ दूजा।
</details>

<details><summary>दर्पण-टिप्पनी</summary>

नोट: शब्द ‘रहाउ दूजा’ के आखिर और इससे पहले के शब्द का अंक १ दिया गया है। पर 70 शबदों को इसके साथ मिला के जोड़ 71 नहीं दिया गया।
</details>

<details><summary>दर्पण-भाषार्थ</summary>

अर्थ: हे मेरे वीर! इस तरीके से (भाव, रजा में रहने से) आत्मिक आनंद पैदा होता है, इस तरह (ही) असल मित्र हरि-परमात्मा मिलता है।1। रहाउ दूजा।1।
</details>

<details><summary>दर्पण-पदार्थ</summary>

पद्अर्थ: भ्रमु = भटकना। भ्रमीऐ = भटकते फिरें। किउ भ्रमीऐ = भटकना समाप्त हो जाती है। जा = जब। जलि = जल में। थलि = धरती में। महीअलि = मही तलि, धरती की सतह पर, आकाश में। गुरमुखि = गुरु के सन्मुख रहने वाले मनुष्य। उबरे = (तृष्णा से) बचाता है। मनमुख = अपने मन की ओर चलने वाला। पति = इज्जत।1।
</details>

<details><summary>दर्पण-भाषार्थ</summary>

अर्थ: जब (ये यकीन बन जाए कि) वह प्रभु ही जल में धरती में आकाश में व्यापक है तब मन भटकने से हट जाता है क्योंकि किसी मायावी पदार्थ के लिए भटकना रहती ही नहीं। (पर तृष्णा के प्रभाव से) गुरु के सन्मुख रहने वाले मनुष्य (ही) बचते हैं। अपने मन के पीछे चलने वाले मनुष्य (तृष्णा में फंस के अपनी) इज्जत गवा लेते हैं (क्योंकि वे आत्मिक जीवन के स्तर से नीचे हो जाते हैं)।1।
</details>

<details><summary>दर्पण-पदार्थ</summary>

पद्अर्थ: राखै = तृष्णा से बचाता है। दइआरा = दयाल, दया का घर। पहुचनहारा = बराबरी कर सकने वाला।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य को दयाल प्रभु खुद (तृष्णा से) बचाता है (उसका जीवन इतना ऊँचा हो जाता है कि) कोई और मनुष्य उसकी बराबरी नहीं कर सकता।1। रहाउ।
</details>

<details><summary>दर्पण-पदार्थ</summary>

पद्अर्थ: वरतै = मौजूद है। ता = तब। सुखि = आत्मिक आनंद में। सोउ = सो जाओ, लीन रहो। अचिंता = चिन्ता रहित हो के। ओहु = वह परमात्मा। वरतंता = पसरा हुआ है।2।
</details>

<details><summary>दर्पण-भाषार्थ</summary>

अर्थ: (हे भाई!) तू तभी चिन्ता-रहित हो के आत्मिक आनंद में लीन रह सकता है (जब तुझे ये निश्चय हो जाए कि) एक बेअंत प्रभु ही सब में व्यापक है, और, जो कुछ जगत में घटित हो रहा है वह परमात्मा सब कुछ जानता है।2।
</details>

<details><summary>दर्पण-पदार्थ</summary>

पद्अर्थ: मुए = आत्मिक मौत मर गए। दूजी पिआसा = प्रभु के बिना और तमन्ना। भवहि = घूमते रहते हैं। धुरि = धुर से। किरति = किए कर्मों के संस्कार के अनुसार।3।
</details>

<details><summary>दर्पण-भाषार्थ</summary>

अर्थ: जिस मनुष्यों को माया की तृष्णा चिपकी रहती है, वे अपने मन के मुरीद मनुष्य आत्मिक मौत से मरे रहते हैं क्योंकि वे जैसा (कर्म बीज) बीजते हैं वैसा ही (फल) खाते हैं। उनके किए कर्मों के अनुसार धुर से ही उनके माथे पर ऐसे लेख लिखे होते हैं कि वे अनेक योनियों में भटकते फिरते हैं।3।
</details>

<details><summary>दर्पण-पदार्थ</summary>

पद्अर्थ: देखि = देख के। मनि = मन में। विगासा = खिड़ाव। नदरी आइआ = दिखा।4।
</details>

<details><summary>दर्पण-भाषार्थ</summary>

अर्थ: (हर जगह) परमात्मा का दर्शन करके जिस मनुष्य के मन में खिड़ाव (प्रसन्नता) पैदा होता है, उसे हर जगह परमात्मा का ही प्रकाश नजर आता है, हे नानक! उस दास की परमात्मा (हरेक) आशा पूरी करता है।4।2।71।
</details>

<details><summary>दर्पण-टिप्पनी</summary>

नोट: गुरु अर्जुन देव जी का गउड़ी राग में ये दूसरा शब्द है। पहले सारे शबदों का जोड़ 70 है। यहाँ बड़ा जोड़ 72 चाहिए था। गुरु अरजन साहिब के शब्द नंबर 105 तक यही एक की कमी चली जाती है। शब्द नं: 106 से बड़ा अंक दर्ज करना ही बंद कर दिया गया है।
</details>

<details><summary>दर्पण-पदार्थ</summary>

पद्अर्थ: कीट = कीड़े। गज = हाथी। मीन = मछली। कुरंग = हिरन। पंखी = पक्षी। सरप = सर्प, साँप। हैवर = (हय+वर) बढ़िया घोड़े। ब्रिख = (वृष) बैल। जाइओ = जोता गया।1।
</details>

<details><summary>दर्पण-भाषार्थ</summary>

अर्थ: (हे भाई!) तू कई जन्मों में कीड़े-पतंगे बना रहा, कई जन्मों में हाथी मछ हिरन बनता रहा। कई जन्मों में तू पंछी और साँप बना, कई जन्मों में तू घोड़े बैल बनके हाँका गया।1।
</details>

<details><summary>दर्पण-पदार्थ</summary>

पद्अर्थ: जगदीस = जगत के मालिक प्रभु को। बरीआ = बारी, समय। देह = शरीर। संजरीआ = मिली है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) चिरंकाल के बाद तुझे ये (मानुस) शरीर मिला है, जगत के मालिक प्रभु को (अब) मिल, (यही मानुष जनम प्रभु को) मिलने का समय है।1। रहाउ।
</details>

<details><summary>दर्पण-पदार्थ</summary>

पद्अर्थ: सैल = पत्थर। गिरि = पहाड़। हिरि खरिआ = छन गए, गिर गए। साख = शाखा, बनस्पति। करि = बना के।2।
</details>

<details><summary>दर्पण-भाषार्थ</summary>

अर्थ: (हे भाई!) कई जन्मों में तुझे पत्थर की चट्टान बनाया गया, कई जन्मों में (तेरी माँ का) गर्भ ही छनता रहा। कई जन्मों में तुझे (विभिन्न प्रकार के) वृक्ष बना के पैदा किया गया, और इस तरह (चौरासी लाख) जूनियों में तुझे घुमाया गया।2।
</details>

<details><summary>दर्पण-पदार्थ</summary>

पद्अर्थ: संगि = संगति में (आ)। भजु = भजन कर। मरहि = अगर तू (स्वैभाव से) मरे।3।
</details>

<details><summary>दर्पण-भाषार्थ</summary>

अर्थ: (हे भाई! अब तुझे) मानव जन्म मिला है, साधु-संगत में आ, गुरु की मति ले के (लोगों की) सेवा कर और परमात्मा का भजन कर। अभिमान, झूठ व अहंकार त्याग दे। तू (परमात्मा की) दरगाह में (तब ही) स्वीकार होगा अगर तू जीवन जीते हुए ही स्वैभाव को मार लेगा।3।
</details>

<details><summary>दर्पण-पदार्थ</summary>

पद्अर्थ: तुझ ते = तुझसे (हे प्रभु!)। होगु = होगा। करणै जोगु = करने की स्मर्था वाला।4।
</details>

<details><summary>दर्पण-भाषार्थ</summary>

अर्थ: हे नानक! (प्रभु के आगे अरदास कर और) कह: (हे प्रभु तेरा स्मरण करने की जीव की क्या स्मर्था हो सकती है?) जो कुछ (जगत में) होता है वह तेरे (हुक्म) से ही होता है। (तेरे बिना) अन्य कोई भी कुछ करने की स्मर्था वाला नहीं है। हे प्रभु! तुझे तभी मिला जा सकता है अगर तू खुद जीव को (अपने चरणों में) मिला ले, तभी जीव हरि गुण गा सकता है।4।3।72
</details>

<details><summary>दर्पण-टिप्पनी</summary>

नोट: यहाँ गिनती का असल नंबर 73 चाहिए।
</details>

<details><summary>दर्पण-पदार्थ</summary>

पद्अर्थ: भूमि = धरती। करम भूमि = वह धरती जिस में कर्म बीजे जा सकते हैं, मानव शरीर। बोअहु = बीजो। कामु = काम, जीवन उद्देश्य। त्रास = डर। जम त्रास = मौत का डर, आत्मिक मौत का खतरा। जास = यश।1।
</details>

<details><summary>दर्पण-भाषार्थ</summary>

अर्थ: (हे भाई!) कर्म बीजने वाली धरती में (मानव शरीर में) परमात्मा का नाम बीज इस तरह तेरा (मानव जीवन का) उद्देश्य सिरे चढ़ जाएगा। (हे भाई!) अगर तू नित्य परमात्मा के गुण गाए, तो इसका इसका फल ये होगा कि तेरी आत्मिक मौत का खतरा मिट जाएगा।1।
</details>

<details><summary>दर्पण-पदार्थ</summary>

पद्अर्थ: अंतरि = अंदर से। उरि = दिल से। धारि = रख के। सीघर = शीघ्र, जल्दी। कारजु = जीवन उद्देश्य।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) अपने अंदर अपने हृदय में परमात्मा का नाम संभाल के रख और (इस तरह) अपना मानव जीवन का उद्देश्य संभाल ले।1। रहाउ।
</details>

[[0177]]
<details><summary>दर्पण-पदार्थ</summary>

पद्अर्थ: सिउ = से। सावधानु = (स = अवधान) सुचेत। स = सहित, समेत। अवधान = ध्यान (attention)। मानु = आदर। उकति = बयान करने की शक्ति, दलील। सगली = सारी।2।
</details>

<details><summary>दर्पण-भाषार्थ</summary>

अर्थ: (हे भाई!) अपनी दलीलें अपनी समझदारिआं सारी छोड़ दे, गुरमुखों की शरण पड़ (संत जनों की इनायत के सदका) अपने परमात्मा के साथ (परमात्मा की याद में) सुचेत रह (जब तू ये उद्यम करेगा) तब तू परमात्मा की हजूरी में आदर-मान प्राप्त करेगा।2।
</details>

<details><summary>दर्पण-पदार्थ</summary>

पद्अर्थ: जीअ = जीव। हाथि = हाथ में। जा कै हाथि = जिस के हाथ में। साथि = साथ। उपाव = ढंग, यत्न। गहु = पकड़ना। ओट = आसरा। निमख = आँख झपकने जितना समय। छोटि = खलासी।3।
</details>

<details><summary>दर्पण-टिप्पनी</summary>

नोट: ‘उपाव’ है ‘उपाउ’ का बहुवचन।
</details>

<details><summary>दर्पण-भाषार्थ</summary>

अर्थ: (हे भाई!) सारे जीव-जंतु जिस परमात्मा के वश में (हाथ में) है, जो प्रभु कभी भी (जीवों से) अलग नहीं होता, (सदा) सब जीवों के साथ रहता है, अपने प्रयत्नों-कोशिशों को छोड़ के उस परमात्मा का आसरा-परना पकड़। आँख की एक झपक में (माया के मोह के बंधनों से) तेरी मुक्ति हो जाएगी।3।
</details>

<details><summary>दर्पण-पदार्थ</summary>

पद्अर्थ: निकटि = नजदीक। तिस नो = उस को। जाणु = समझ। सति = (सत्) अटल, चत्य। बचनि = वचन के द्वारा। आपु = स्वैभाव। जपि जापु = जाप जप।4।
</details>

<details><summary>दर्पण-टिप्पनी</summary>

नोट: ‘तिस नो’ में ‘तिसु’ का ‘ु’, संबंधक ‘नो’ के कारण हट गई है; देखें ‘गुरबाणी व्याकरण’।
</details>

<details><summary>दर्पण-भाषार्थ</summary>

अर्थ: हे नानक! उस परमात्मा को सदा अपने नजदीक बसता समझ। ये दृढ़ करके मान कि परमात्मा की रजा अटल है। गुरु के वचन में (जुड़ के अपने अंदर से) स्वैभाव दूर कर, सदा परमात्मा का नाम जप, सदा प्रभु (के गुणों) का जाप जप।4।4।73।
</details>

<details><summary>दर्पण-पदार्थ</summary>

पद्अर्थ: अबिनासी = ना नाश होने वाला, सदा आत्मिक जीवन के काम आने वाला। बचनि = वचन के द्वारा। जम फासी = मौत की फांसी, आत्मिक मौत लाने वाली जमों की फांसी। जीअ कै संगि = जिंद के साथ। रचै = रचता है, जुड़ा रहता है। रंगि = रंग में, प्रेम में।1।
</details>

<details><summary>दर्पण-भाषार्थ</summary>

अर्थ: गुरु का वचन (उपदेश) हमेशा आत्मिक जीवन के काम आने वाला है सदा अविनाशी है। गुरु के वचन से आत्मिक मौत लाने वाला मोह रूपी फंदा कट जाता है। गुरु का वचन हमेशा जीव के संग है। गुरु के उपदेश से आदमी परमात्मा के प्रेम-रंग में जुड़ा रहता है।1।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। कामि = काम में। मन कै कामि = मन के काम में। संत = गुरु। सति = अटल, सदा काम आने वाला। मानि = मंन, जाण।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो (उपदेश) गुरु ने दिया है, वह (हरेक मनुष्य के) मन के काम आता है। (इस वास्ते हे भाई!) गुरु के किए हुए इस उपकार को सदा साथ निभने वाला समझ।1। रहाउ।
</details>

<details><summary>दर्पण-पदार्थ</summary>

पद्अर्थ: अटल = कभी ना टलने वाला। अछेद = कभी ना नाश होने वाला। भ्रम = भटकना। भेद = भेदभाव। कतहु = कहीं भी। जाइ = जाता है। गाइ = गाता है।2।
</details>

<details><summary>दर्पण-भाषार्थ</summary>

अर्थ: गुरु का उपदेश सदा मनुष्य के आत्मिक जीवन के काम आने वाला है, ये उपदेश कभी कम होने वाला (पुराना होने वाला) नहीं। गुरु के उपदेश के द्वारा मनुष्य की भटकना मनुष्य के भेदभाव कट जाते हैं। गुरु का उपदेश कभी व्यर्थ नहीं जाता। गुरु के उपदेश (की इनायत) से मनुष्य परमात्मा के गुण गाता (रहता) है।2।
</details>

<details><summary>दर्पण-पदार्थ</summary>

पद्अर्थ: साथि = साथ। नाथु = नाथ, पति, आसरा। नरकि = नर्क में। रसना = जीभ (से)। अंम्रितु = आत्मिक जीवन देने वाला नाम जल। रवै = माणता है, भोगता है।3।
</details>

<details><summary>दर्पण-भाषार्थ</summary>

अर्थ: गुरु का उपदेश जीवात्मा के साथ निभता है। गुरु का उपदेश निआसरी जीवात्माओं का सहारा बनता है। गुरु के उपदेश की इनायत से मनुष्य नर्क में नहीं जाता, और, गुरु के उपदेश की इनायत से मनुष्य अपनी जीभ से आत्मिक जीवन देने वाला नाम-रस पीता है।3।
</details>

<details><summary>दर्पण-पदार्थ</summary>

पद्अर्थ: संसारि = संसार में। हारि = हार के, (जीवन बाजी) हार के।4।
</details>

<details><summary>दर्पण-भाषार्थ</summary>

अर्थ: गुरु का उपदेश मनुष्य को संसार में प्रसिद्ध कर देता है। गुरु के उपदेश की इनायत से मनुष्य जीवन-बाजी हार के नहीं आता। हे नानक! जिस मनुष्य पर परमात्मा खुद मेहरबान होता है उस पर सतिगुरु सदैव दया-दृष्टि करता रहता है।4।5।74।
</details>

<details><summary>दर्पण-पदार्थ</summary>

पद्अर्थ: जिनि = जिस (कर्तार) ने। रतनु = अमुल्य मानव शरीर। गरभ = गर्भ, माँ का पेट। करि = कर के। धिआई = मैं ध्याता हूँ।1।
</details>

<details><summary>दर्पण-भाषार्थ</summary>

अर्थ: (हे भाई!) जिस (प्रभु) ने मिट्टी से (मेरा) अमुल्य मानव शरीर बना दिया है। जिसने प्रयत्न करके माँ के पेट में मेरी रक्षा की है, जिसने मुझे शोभा दी है, आदर बख्शी है, उस प्रभु को मैं (उसकी मेहर से) आठों पहर स्मरण करता हूँ।1।
</details>

<details><summary>दर्पण-पदार्थ</summary>

पद्अर्थ: रमईआ = हे राम!। रेनु = चरण धूल। पावउं = मैं पा लूँ। मिलि = मिल के।1। रहाउ।
</details>

<details><summary>दर्पण-भाषार्थ</summary>

अर्थ: हे सुंदर राम! (कृपा कर) मैं गुरमुखों के चरणों की धूल प्राप्त कर लूँ, और गुरु को मिल के (तुझे) अपने पति को स्मरण करता रहूँ।1। रहाउ।
</details>

<details><summary>दर्पण-पदार्थ</summary>

पद्अर्थ: मूढ़ = मूर्ख। ते = से। बकता = वक्ता, अच्छा बोलने वाला। बेसुरत = बेसमझ। सुरता = समझ वाला। परसादि = कृपा से। नवै निधि = नौ ही खजाने। पाई = में पाता हूँ।2।
</details>

<details><summary>दर्पण-भाषार्थ</summary>

अर्थ: (हे भाई!) जिस (कर्तार) ने (मुझ) मूर्ख-अंजान को सुंदर बोल बोलने वाला बना दिया है, जिसने (मुझे) बेसमझ से समझदार बना दिया है, जिस (प्रभु) की कृपा से मैं (धरती के सारे) नौ ही खजाने हासिल कर रहा हूँ, वह प्रभु मेरे मन से भूलता नहीं है।2।
</details>

<details><summary>दर्पण-पदार्थ</summary>

पद्अर्थ: कीनी = की। सिमरउ = मैं स्मरण करता हूँ। रैनि = रात। गिरासा = ग्रास।3।
</details>

<details><summary>दर्पण-भाषार्थ</summary>

अर्थ: (हे भाई!) जिस (प्रभु) ने (मुझ) निआसरे को आसरा दिया है, जिसने (मुझ) निमाणे को मान-आदर दिया है, जिस (कर्तार) ने मेरी हरेक आस (अब तक) पूरी की है, उसे मैं दिन रात हरेक श्वास-ग्रास स्मरण करता रहता हूँ।3।
</details>

<details><summary>दर्पण-पदार्थ</summary>

पद्अर्थ: सिलक = फांसी। बिखु = जहर। खाटी = (कटु) कड़वी। इस ते = इस जीव से। सालाही = मैं सलाहता हूँ।4।
</details>

<details><summary>दर्पण-टिप्पनी</summary>

नोट: ‘इस ते’ में से शब्द ‘इसु’ से संबंधक ‘ते’ के कारण ‘ु’ मात्रा नहीं लगी है।
</details>

<details><summary>दर्पण-भाषार्थ</summary>

अर्थ: हे नानक! कह: (हे भाई!) जिस (प्रभु) की कृपा से (मेरे गले से) माया (के मोह) की फांसी कट गयी है, (जिसके कारण) गुरु की कृपा से (मुझे) अमृत (जैसी मीठी लगने वाली माया अब) कड़वी जहर प्रतीत हो रही है, मैं उस प्रतिपालक प्रभु की महिमा करता हूँ (नहीं तो) इस जीव के वश कुछ नहीं कि (अपने प्रयासों से प्रभु की महिमा कर सके)।4।6।75।
</details>

<details><summary>दर्पण-पदार्थ</summary>

पद्अर्थ: तिस की = उस (राम) की। सोगु = गम, चिन्ता। ते = से। बाहरि = (बस के) बाहर, आकी। होगु = होगा। तजी = त्याग दी, मैंने छोड़ दी। बल = आसरा, तान। बुधि = बुद्धि। बिकार = बुराई।1।
</details>

<details><summary>दर्पण-टिप्पनी</summary>

नोट: ‘तिस की’ में से शब्द ‘तिसु’ में संबंधक ‘की’ के कारण ‘ु’ मात्रा नहीं लगी है।
</details>

<details><summary>दर्पण-भाषार्थ</summary>

अर्थ: (हे भाई!) उस राम की शरण पड़ने से कोई भय छू नहीं सकता। कोई चिन्ता नहीं व्याप सकती। (क्योंकि कोई डर कोई चिन्ता) कुछ भी उस राम से आकी नहीं हो सकते। (इस वास्ते हे भाई!) मैंने अपनी अक्ल का आसरा रखने की बुराई त्याग दी है (और उस राम का दास बन गया हूँ, वह राम) अपने दास की इज्जत रखने के समर्थ है।1।
</details>

<details><summary>दर्पण-पदार्थ</summary>

पद्अर्थ: मन = हे मन! रंगि = प्रेम से। संगि = साथ।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! प्रेम से राम का नाम जप। वह नाम तेरे घर में (हृदय में) और बाहर हर जगह सदा तेरे साथ रहता है।1। रहाउ।
</details>

[[0178]]
<details><summary>दर्पण-पदार्थ</summary>

पद्अर्थ: टेक = आसरा, सहारा। मनै माहि = मन में। चाखु = चख ले। अवरि = और, अन्य। कहहु = बताओ।2।
</details>

<details><summary>दर्पण-टिप्पनी</summary>

नोट: ‘अवरि’ शब्द ‘अवर’ का बहुवचन है।
</details>

<details><summary>दर्पण-भाषार्थ</summary>

अर्थ: (हे भाई!) अपने मन में उस परमात्मा का आसरा रख। (हे भाई!) गुरु के शब्द का आनंद ले। (गुरु का शब्द) आत्मिक जीवन देने वाला रस है। (हे भाई!) बता (परमात्मा को भुला के) अन्य किए गए उद्यम प्रयास किस काम आ सकते हैं? (इसलिए, प्रभु की शरण पड़, वह प्रभु) मिहर करके (जीव की) इज्जत स्वयं रखता है।2।
</details>

<details><summary>दर्पण-पदार्थ</summary>

पद्अर्थ: सोरु = शोर, हल्ला, फूँ-फां। करणहार = करने के समर्थ। करावनहार = जीवों से कराने की ताकत रखने वाला। सगल = सारे। अंतरजामी = (अंतर+यामी। या = जाना, पहुँचना), अंदर तक पहुँच सकने वाला, दिल की जानने वाला।3।
</details>

<details><summary>दर्पण-भाषार्थ</summary>

अर्थ: (हे भाई!) माया की सारी फूँ-फां झूठी है (चार दिनों की है)। बताओ, ये लोग क्या करने के लायक हैं? इनके गुरूर (का) कितना (आधार) है? मालिक प्रभु (सब जीवों में व्यापक हो के खुद ही) सब कुछ करने के समर्थ है। खुद ही जीवों से सब कुछ कराता है। वह प्रभु सब जीवों के दिलों की जानता है।3।
</details>

<details><summary>दर्पण-पदार्थ</summary>

पद्अर्थ: सरब = सारे। साचा = सदा कायम रहने वाला। जा कउ = जिस मनुष्य को।4।
</details>

<details><summary>दर्पण-भाषार्थ</summary>

अर्थ: (हे भाई!) सत्गुरू का उपदेश अपने मन में टिका के रख, यही है सारे सुखों से श्रेष्ठ सुख, और, सदा कायम रहने वाला सुख। हे नानक! कह: जिस मनुष्य को परमात्मा के नाम की लगन लग जाती है, वह धन्य है वह भाग्यशाली है।4।7।76।
</details>

<details><summary>दर्पण-पदार्थ</summary>

पद्अर्थ: सुणि = सुन के। पुनीत = पवित्र। सैलु = पहाड़। सुख सैलु = सुखों का पहाड़, अनेक ही सुख। भागि = किस्मत से। सिउ = साथ। रंगु = प्रेम।1।
</details>

<details><summary>दर्पण-टिप्पनी</summary>

नोट: ‘मैलु’ शब्द स्त्रीलिंग है, पर प्रतीत होता है पुलिंग।
</details>

<details><summary>दर्पण-भाषार्थ</summary>

अर्थ: जिस मनुष्यों ने (गुरु की शरण पड़ कर) परमात्मा की महिमा सुन के (अपने मन से विकारों की) मैल उतार ली वे बड़े ही पवित्र (जीवन वाले) हो गए। उन्होंने अनेक ही सुख प्राप्त कर लिए। उन्होंने बड़ी किस्मत से गुरु का मिलाप हासिल कर लिया। उनका परमात्मा से प्रेम बन गया।1।
</details>

<details><summary>दर्पण-पदार्थ</summary>

पद्अर्थ: जनु = सेवक। अगनि = आग। सागरु = समुंदर। गुरि = गुरु ने।1। रहाउ।
</details>

<details><summary>दर्पण-भाषार्थ</summary>

अर्थ: हरि नाम स्मरण करते सेवक को (गुरु ने संसार समुंदर से) पार लंघा लिया है। गुरु ने (सेवक को) तृष्णा की आग के समुंदर से पार लंघा लिया है।1। रहाउ।
</details>

<details><summary>दर्पण-पदार्थ</summary>

पद्अर्थ: करि = करके। सीतल = ठण्डे। किलविख = पाप। निधान = खजाने। पेखे = देख लिए। काहे कउ = किस लिए? क्यूँ। जाहि = वह जाते हैं, वह जाएं।2।
</details>

<details><summary>दर्पण-भाषार्थ</summary>

अर्थ: परमातमा की महिमा करके जिनके मन शीतल हो गए (उनके अंदर से) जन्मों जन्मांतरों के पाप दूर हो गए। उन्होंने सारे खजाने अपने मन में ही देख लिए, (इस वास्ते सुख) तलाशने के लिए अब वह (कहीं और) क्यूँ जाएं? (भाव, सुख की तलाश बाहर जगत के पदार्थों में से करने की उन्हें जरूरत नहीं रहती)।2।
</details>

<details><summary>दर्पण-पदार्थ</summary>

पद्अर्थ: सेवक घाल = सेवक की मेहनत। काटि = काट के। गुणतास = गुणों का खजाना प्रभु।3।
</details>

<details><summary>दर्पण-भाषार्थ</summary>

अर्थ: जब प्रभु जी अपने दासों पर दयाल होते हैं, तब दासों की (की हुई सेवा-स्मरण की) मिहनत सफल हो जाती है। (सेवकों के माया के मोह के) बंधन काट के उनको अपना दास बना लेता है। गुणों के खजाने परमात्मा का नाम स्मरण कर-कर के (सेवक परमात्मा में लीन हो जाते हैं)।3।
</details>

<details><summary>दर्पण-पदार्थ</summary>

पद्अर्थ: एको = एक (प्रभु) ही। मनि = मन में, हृदय में। ठाइ = जगह में। जाइ = जगह। गुरि = गुरु ने।4।
</details>

<details><summary>दर्पण-भाषार्थ</summary>

अर्थ: पूरे गुरु ने जिस मनुष्य के मन की सारी भटकन दूर कर दी, उसे हर जगह परमात्मा ही परमात्मा व्यापक भरपूर दिखता है। एक परमात्मा ही हरेक जगह पर दिखाई देता है। हे नानक! परमात्मा का स्मरण करके उस मनुष्य ने आत्मिक आनंद प्राप्त कर लिया हैं4।8।77।
</details>

<details><summary>दर्पण-पदार्थ</summary>

पद्अर्थ: अगले = अपने से पहले, अपने पूर्वज। सि = वे पूर्वज। पाछै परे = भूल गए। उबरे = बचे हुए हैं, जीवित हैं। से = वह लोग। बंधि = बंध के। खरे = खड़े हुए हैं। महि = में। ओइ = वे मर चुके पूर्वज। लपटाए = फसे हुए थे। ते = से। दुगुण = दोगुनी। दिढ़ी = पक्की करके बांधी हुई है। उन = उन्होंने जो अब जीवित हैं। माए = माया।1।
</details>

<details><summary>दर्पण-भाषार्थ</summary>

अर्थ: अपने बड़े पूर्वज जो मर चुके हैं वह भूल जाते हैं (भाव, ये बात भूल जाती है कि जोड़ी हुई माया वे यहीं छोड़ गए), जो अब जीवित हैं वह (माया जोड़ने के लिए) कमर कस के खड़े हो जाते हैं। जिस धंधे में वह (मर चुके बड़े पूर्वज) फसे हुए थे, उनसे दुगनी माया की पकड़ वह जीवित मनुष्य अपने मन में बना लेते हैं।1।
</details>

<details><summary>दर्पण-पदार्थ</summary>

पद्अर्थ: बेला = समय। चीति = चित्त में। बिनसि जाइ = मर जाता है। ताहू = उस माया के साथ ही।1। रहाउ।
</details>

<details><summary>दर्पण-भाषार्थ</summary>

अर्थ: (मूर्ख मनुष्य को) वह समय रत्ती भर भी याद नहीं आता (जब बड़े पूर्वजों की तरह सब कुछ यहीं छोड़ जाना है)। मनुष्य (बार बार) उसी (माया) के साथ चिपकता है जिस ने नाश हो जाना है (जिसने साथ नहीं निभना)।1। रहाउ।
</details>

<details><summary>दर्पण-पदार्थ</summary>

पद्अर्थ: बंधी = बंधी हुई। मूरख देह = मूर्ख का शरीर। असनेह = मोह (स्नेह)। ठाढो = खड़ा हुआ है। बिखिआ = माया।2।
</details>

<details><summary>दर्पण-भाषार्थ</summary>

अर्थ: मूर्ख मनुष्य का शरीर (भाव, हरेक ज्ञानेंद्रियां माया की) आशाओं से जकड़ी रहती हैं, मूर्ख मनुष्य काम-क्रोध-मोह के बंधनों में फसा रहता है। सिर पर धर्मराज खड़ा हुआ है (भाव, मौत का समय नजदीक आ रहा है, पर) मूर्ख मनुष्य (आत्मिक मौत लाने वाली) माया (-जहर) मीठी जानबूझ कर खाता रहता है।2।
</details>

<details><summary>दर्पण-पदार्थ</summary>

पद्अर्थ: हउ = मैं। बंधउ = मैं बांध लेता हूँ, मैं बाँध लूँगा। साधउ बैरु = मैं वैर लूँगा। भूमि = जमीन (पर)। घालै पैरु = पैर रख सकता है। बिगाना = बे-ज्ञाना, मूर्ख, अज्ञानी।3।
</details>

<details><summary>दर्पण-भाषार्थ</summary>

अर्थ: (माया में मद्होश मूर्ख मनुष्य ऐसी अहंकार भरी बातें करता है:) मैं (उसको) बांध लूँगा, मैं (उससे अपने) वैर (का बदला) लूँगा, मेरी जमीन पर कौन पैर रखता है? मैं विद्वान हूँ, मैं चतुर हूँ, मैं सुजान हूँ। (अपने अहंकार में) मूर्ख मनुष्य अपने पैदा करने वाले परमात्मा को को भी नहीं समझता (याद रखता)।3।
</details>

<details><summary>दर्पण-पदार्थ</summary>

पद्अर्थ: गति = अवस्था, हालत। मिति = मर्यादा, माप। आखि = कह के। को = कोई मनुष्य। जितु = जिस तरफ। सभ काहू = हर किसी ने।4।
</details>

<details><summary>दर्पण-भाषार्थ</summary>

अर्थ: (पर, जीव के भी क्या वश?) परमात्मा स्वयं ही जानता है कि वह कैसा है और कितना बड़ा है। जीव (उस परमात्मा की गति मिति बारे, स्वाभाव बारे) कुछ भी नहीं कह सकता, कुछ भी कह के बयान नहीं कर सकता। हे प्रभु! तू जीव को जिस जिस तरफ लगाता है, उधर उधर ही ये लग सकता है। हरेक जीव ने तेरे से ही अपने भले की माँग माँगनी है।4।
</details>

<details><summary>दर्पण-पदार्थ</summary>

पद्अर्थ: पारावारु = इस पार व उस पार का छोर।5।
</details>

<details><summary>दर्पण-भाषार्थ</summary>

अर्थ: हे प्रभु! ये सब कुछ तेरा ही पैदा किया हुआ है, तू ही सारे जगत को बनाने वाला है। तेरे गुणों का अंत नहीं पाया जा सकता। तेरे स्वरूप का उरला-परला छोर नहीं ढूँढा जा सकता।  
हे प्रभु! अपने दास नानक को ये दाति बख्श कि मुझे कभी भी तेरा नाम ना भूले।5।9।78।
</details>

<details><summary>दर्पण-पदार्थ</summary>

पद्अर्थ: छुटारा = छुटकारा। आगल = बहुत। हेत = हित, प्यार। सेत = साथ।1।
</details>

<details><summary>दर्पण-भाषार्थ</summary>

अर्थ: (हे मन!) अनेक प्रयत्नों से भी (माया के मोह के कारण पैदा हुए दुख-कष्टों से) छुटकारा नहीं हो सकता, (बल्कि, माया के कारण की हुई) ज्यादा चतुराई (अन्य दुखों का) ज्यादा भार (सिर पर डाल देती है)। अगर पवित्र प्यार से हरि की सेवा-भक्ति करें, तो हरि की दरगाह में आदर-सत्कार के साथ पहुँचते हैं।1।
</details>

[[0179]]
<details><summary>दर्पण-पदार्थ</summary>

पद्अर्थ: गहु = पकड़। ओला = आसरा। ताता = गरम। झोला = (हवा का) झोंका।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! परमात्मा के नाम का आसरा ले, तुझे (दुनिया के दुख-कष्टों की) गर्म हवा का झोका छू नहीं सकेगा।1। रहाउ।
</details>

<details><summary>दर्पण-पदार्थ</summary>

पद्अर्थ: बोहिथ = जहाज। भै सागर = डरावना समुंदर। दीपक = दीया। दीपाहि = जलते हैं। सीत = ठंड। लाहसि = उतार देती है। मनि = मन में।2।
</details>

<details><summary>दर्पण-भाषार्थ</summary>

अर्थ: (हे भाई!) जैसे डरावने समुंदर में जहाज (मनुष्य को डूबने से बचाता है, जैसे अंधेरे में दीपक प्रकाश करता है और ठोकर खाने से बचाता है), जैसे, आग ठंड-पाले का दुख दूर कर देती है, ऐसे ही परमात्मा का नाम स्मरण करने से मन में आनंद पैदा होता है।2।
</details>

<details><summary>दर्पण-पदार्थ</summary>

पद्अर्थ: सगली = सारी। अंम्रित = आत्मिक जीवन देने वाला, अमृत। गुरमुखि = गुरु की शरण पड़ कर। मीत = हे मित्र!।3।
</details>

<details><summary>दर्पण-भाषार्थ</summary>

अर्थ: हे मित्र! गुरु की शरण पड़ कर आत्मिक जीवन देने वाला हरि नाम जप (इस जप की इनायत से) तेरे मन की (माया की) तृष्णा उतर जाएगी। तेरी ही आस पूरी हो जाएगी (दुनियावी आशाएं सताने से हट जाएंगी), और तेरा मन (माया की लालसा में) डोलेगा नहीं।3।
</details>

<details><summary>दर्पण-पदार्थ</summary>

पद्अर्थ: अउखधु = दवा। करि = कर के। तिह = उस (मनुष्य) का।4।
</details>

<details><summary>दर्पण-भाषार्थ</summary>

अर्थ: (पर यह) हरि-नाम की दवा वही मनुष्य हासिल करता है जिसको प्रभु मेहर करके खुद (गुरु से) दिलवाता है। हे नानक! जिस मनुष्य के हृदय में परमात्मा का नाम बस जाता है, उसका सारा दुख-दर्द दूर हो जाता है।4।10।79।
</details>

<details><summary>दर्पण-पदार्थ</summary>

पद्अर्थ: दरबु = (द्रव्य) धन। करि = (एकत्र) कर के। अघाना = (आघ्राण), तृप्त हुआ। देखि = देख के। पतीआना = पतीजता। कलत्र = स्त्री। जानि = समझ के। ओह = वह सुंदरता। ओइ = वह (स्त्री पुत्र)।1।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: बहुत धन जोड़ के भी मन भरता नहीं, अनेक (सुंदर स्त्रीयों के) रूप देख के भी मन की तसल्ली नहीं होती। मनुष्य, ये समझ के कि ये मेरी स्त्री है ये मेरा पुत्र है, माया के मोह में फंसा रहता है। (स्त्रीयों का) सौंदर्य नाश हो जाता है, (वह अपने निहित) स्त्री-पुत्र राख की ढेरी हो जाते हैं (किसी के साथ भी साथ नहीं निभता)।1।
</details>

<details><summary>दर्पण-पदार्थ</summary>

पद्अर्थ: देखउ = मैं देखता हूँ। बिललाते = बिलकते। ध्रिग = धिक्कार योग्य। संगि = साथ।1। रहाउ।
</details>

<details><summary>दर्पण-भाषार्थ</summary>

अर्थ: मैं देखता हूँ कि परमात्मा के भजन के बिना जीव बिलखते हैं। जो मनुष्य माया के मोह में व्यस्त रहते हैं उनका शरीर धिक्कारयोग्य है।1। रहाउ।
</details>

<details><summary>दर्पण-पदार्थ</summary>

पद्अर्थ: सिरि = सिर पर। दीजहि = धरे हुए हों। दाम = पैसे रुपए। ग्रिहि = घर में। उनि = उस विगारी ने। पसारै = खोलता है। निरारथ = व्यर्थ।2।
</details>

<details><summary>दर्पण-भाषार्थ</summary>

अर्थ: जैसे किसी बगार करने वाले (भार उठाने वाले) के सिर पर पैसे-रुपए रखे जाएं, वह पैसे-रुपए मालिक के घर में जा पहुँचते हैं, उस बिगारी ने (भार उठाने का) दुख ही सहा होता है। जैसे कोई मनुष्य सपने में राजा बन बैठता है (पर नींद खत्म होने पर जब) आँखें खोलता है तो (सुपनें में मिले राज की सारी सच्चाई) ध्वस्त हो जाती है।2।
</details>

<details><summary>दर्पण-पदार्थ</summary>

पद्अर्थ: उठि = उठ के। कारणि = वास्ते। कड़ै = दुखी होता है। पालै = पल्ले।3।
</details>

<details><summary>दर्पण-भाषार्थ</summary>

अर्थ: जैसे कोई रक्षक किसी और के खेत की (रखवाली करता है), (फसल पकने पर) फसल मालिक की मल्कियत हो जाती है और रखवाले का काम खत्म हो जाता है। रखवाला उस (पराए) खेत की (रखवाली की) खातिर दुखी होता रहता है, पर उसे (आखिर) कुछ भी नहीं मिलता।3।
</details>

<details><summary>दर्पण-पदार्थ</summary>

पद्अर्थ: जिस का = जिस (परमात्मा) की। जिनि = जिस (प्रभु) ने। तिनि = उसने। बिनाहे = नाश करता है, आत्मिक मौत देता है। करे रासि = (जीवन उद्देश्य) सफल करता है।4।
</details>

<details><summary>दर्पण-टिप्पनी</summary>

नोट: ‘जिस का’ में से ‘जिसु’ की ‘ु’ की मात्रा संबंधक ‘का’ के कारण हट गई है।
</details>

<details><summary>दर्पण-भाषार्थ</summary>

अर्थ: (पर जीव के भी क्या वश? सुपने में) जिस प्रभु का (दिया हुआ) राज मिलता है, उसी का दिया हुआ सपना भी होता है। जिस प्रभु ने मनुष्य को माया दी है, उसी ने माया की तृष्णा भी चिपकाई हुई है।  
हे नानक! प्रभु खुद ही (तृष्णा चिपका के) आत्मिक मौत देता है, खुद ही (अपने नाम की दाति दे के) मानव जीवन का उद्देश्य सफल करता है। प्रभु के दर पर ही (सदा नाम की दाति के वास्ते) अरदास करनी चाहिए।4।11।80।
</details>

<details><summary>दर्पण-पदार्थ</summary>

पद्अर्थ: बिधि = तरीका। पेखी = देखी। लेखी = लिखी। महर = चौधरी। मलूक = बादशाह। होइ = बन के। ता ते = उससे।1।
</details>

<details><summary>दर्पण-भाषार्थ</summary>

अर्थ: मैंने बहु-रंगी माया कई ढंग-तरीकों से मोहती देखी है। कागज कलम (ले कर कईयों ने) अनेक विद्वता वाले लेख लिखे हैं (माया उन्हें विद्वता के रूप में मोह रही है)। (कईयों ने) चौधरी खान-सुल्तान बन के देख लिया है। इनसे (किसी का) मन तृप्त नहीं हो सका।1।
</details>

<details><summary>दर्पण-पदार्थ</summary>

पद्अर्थ: मो कउ = मुझे। संत = हे संत! त्रिपतावहु = तृप्त करो, संतोखी बनाओ।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनों! मुझे वह आत्मिक आनंद बताओ (जिससे मेरी माया की) तृष्णा मिट जाए। हे संत जनों! मेरे मन को संतोखी बना दो।1। रहाउ।
</details>

<details><summary>दर्पण-पदार्थ</summary>

पद्अर्थ: असु = (अश्व) घोड़े। असु पवन = हवा जैसे तेज घोड़े।
</details>

<details><summary>दर्पण-टिप्पनी</summary>

नोट: शब्द ‘असु’ में ‘ु’ की मात्रा संस्कृत के शब्द ‘अश्व’ के ‘व’ का रूपांतर है। सो, पंजाबी में ‘असु’ एकवचन है और बहुवचन भी।
</details>

<details><summary>दर्पण-पदार्थ</summary>

हसति = हस्तिन्, हाथी। चोआ = इत्र। सुंदरि = सुंदरी, खूबसूरत। नट = तमाशा करने वाले। आखारे = रंग भूमि। मनि = मन ने।2।
</details>

<details><summary>दर्पण-भाषार्थ</summary>

अर्थ: हाथियों की और हवा जैसे तेज घोड़ों की सवारी (कईयों ने कर के देखी है), इत्र और चंदन (इस्तेमाल करके देखा है), सुंदर स्त्री की सेज (ले के देखी) है, मैंने रंग भूमि में नटों के नाटक देखे हैं, और उनके गीत गाए हुए सुने हैं। इनमें व्यस्त हो के भी (किसी के) मन ने शांति प्राप्त नहीं की।2।
</details>

<details><summary>दर्पण-पदार्थ</summary>

पद्अर्थ: मंडन = सजावट। सगल = सारे। आखेड़ = आखेट, शिकार। बिरति = रुचि। लीला = खेल। सुहेला = आसान। परपंचु = छल। हीला = यत्न, उद्यम।3।
</details>

<details><summary>दर्पण-भाषार्थ</summary>

अर्थ: राज-दरबार की सजावटें, तख्त (ऊपर बैठना), दुलीचे, सब किस्म के फल, सुंदर फुलवाड़ियां, शिकार खेलने वाली रुची, राजाओं की खेलें (इन सब से भी) मन सुखी नहीं होता। ये सारा यत्न छल ही साबत होता है।3।
</details>

<details><summary>दर्पण-पदार्थ</summary>

पद्अर्थ: जा कै = जिसके हृदय में।4।
</details>

<details><summary>दर्पण-भाषार्थ</summary>

अर्थ: (दुनिआ के रंग तमाशों में से सुख तलाशते को) संतों ने मेहर करके सच बताया कि साधु-संगत में परमात्मा की महिमा के गीत गाने चाहिए। (सिर्फ इसी उद्यम से ही) सारे सुखों का मूल ये आत्मिक आनंद मिलता है। पर, हे नानक! कह: महिमा की ये दाति बड़े भाग्यों से मिलती है।4।
</details>

<details><summary>दर्पण-टिप्पनी</summary>

नोट: पहले ‘रहाउ’ में प्रश्न किया है, और दूसरे में उत्तर है।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में परमात्मा का नाम धन मौजूद है वही आसान है। साधु-संगत में मिल बैठना परमात्मा की कृपा से ही नसीब होता है।1। रहाउ दूजा।
</details>

[[0180]]
<details><summary>दर्पण-पदार्थ</summary>

पद्अर्थ: बहुरि बहुरि = मुड़ मुड़। उआ हू = उस (तन) से ही। कलत्र = स्त्री। गिरसत = गृहस्थ।1।
</details>

<details><summary>दर्पण-भाषार्थ</summary>

अर्थ: (माया के मोह में फंसा) मनुष्य समझता है कि ये शरीर (सदा) मेरा (अपना ही रहना) है, मुड़ मुड़ इस शरीर के साथ ही चिपकता है। जब तक पुत्र-स्त्री गृहस्थ के (मोह का) फंदा (गले में पड़ा रहता) है, परमात्मा के सेवक बन नहीं सकते।1।
</details>

<details><summary>दर्पण-पदार्थ</summary>

पद्अर्थ: बिधि = तरीका। जितु = जिसके द्वारा। मति = बुद्धि। माइ = माया।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वह कौन सा तरीका है जिससे मनुष्य परमात्मा के गुण गा सकता है? वह कौन सा शिक्षा मति है जिससे मनुष्य इस माया (के प्रभाव) से पार लांघ सकता है?।1। रहाउ।
</details>

<details><summary>दर्पण-पदार्थ</summary>

पद्अर्थ: बिखै = जहर। समानै = बराबर। वलेवा = व्यवहार। साकत = ईश्वर से टूटे हुए की।2।
</details>

<details><summary>दर्पण-भाषार्थ</summary>

अर्थ: माया के आँगन में संसार का ये बरतण व्यवहार है कि जो काम इसकी भलाई (का) है उसे बुरा समझता है। जो कोई इसे सच कहे, वह इसे जहर जैसा लगता है। ये नहीं समझता कि कौन सा काम जीवन-बाजी की जीत के लिए है और कौन सा हार के वास्ते।2।
</details>

<details><summary>दर्पण-पदार्थ</summary>

पद्अर्थ: हलाहल = महुरा, जहर। बउरा = पागल। करि = करके। नेरि = नजदीक। फेरि = चक्र में।3।
</details>

<details><summary>दर्पण-भाषार्थ</summary>

अर्थ: जो जहर है उसे माया ग्रसित मनुष्य (खुशी से) पीता है। परमात्मा का नाम आत्मिक जीवन देने वाला है, इसे मनुष्य कड़वा जानता है। (माया ग्रसित मनुष्य) साधु-संगत के नजदीक नहीं फटकता, (इस तरह) चौरासी लाख जोनियों के चक्कर में भटकता फिरता है।3।
</details>

<details><summary>दर्पण-पदार्थ</summary>

पद्अर्थ: एकै जालि = एक (माया) के ही जाल में। पंखी = जीव पंछी। रसि रसि = स्वाद लगा लगा के। बहुरंगी = अनेक रंगों के। गुरि = गुरु ने। ता के = उस के।4।
</details>

<details><summary>दर्पण-भाषार्थ</summary>

अर्थ: जीव-पंछी इस माया के जाल में ही (परमात्मा ने) बसाए हुए हैं। स्वाद लगा लगा के ये अनेक रंगों के भोग भोगते रहते हैं। हे नानक! कह: जिस मनुष्य पर परमात्मा कृपालु होता है, पूरे गुरु ने उस मनुष्य के (माया के मोह के) बंधन काट दिए हैं।4।13।82।
</details>

<details><summary>दर्पण-पदार्थ</summary>

पद्अर्थ: ते = से। तउ किरपा ते = तेरी कृपा से। मारगु = (जीवन का सही) रास्ता। प्रभू किरपा ते = प्रभु की कृपा से।1।
</details>

<details><summary>दर्पण-भाषार्थ</summary>

अर्थ: (हे प्रभु!) तेरी कृपा से (जीवन का सही) रास्ता मिलता है। (हे भाई!) प्रभु की कृपा से (प्रभु का) नाम स्मरण किया जा सकता है। (इस तरह) प्रभु की कृपा से माया के बंधनों का जाल टूट जाता है। हे प्रभु! तेरी कृपा से (हम जीवों का) अहंकार दूर हो जाता है।1।
</details>

<details><summary>दर्पण-पदार्थ</summary>

पद्अर्थ: लागह = हम लगते हैं। हम ते = हम से। देव = हे देव! हे प्रकाश रूप!।1। रहाउ।
</details>

<details><summary>दर्पण-भाषार्थ</summary>

अर्थ: हे प्रकाश-रूप प्रभु! हमसे (जीवों से हमारे अपने प्रयासों से तेरी सेवा भक्ति) कुछ भी नहीं हो सकती। तूं (खुद ही हमें) सेवा भक्ति में लगाए तो हम लग सकते हैं। रहाउ।
</details>

<details><summary>दर्पण-पदार्थ</summary>

पद्अर्थ: भावै = ठीक लगे। गावा = मैं गा सकता हूँ। सचु = सदा स्थिर रहने वाला नाम। वखाणी = मैं उचारता हूँ। मइआ = दया। प्रभू = हे प्रभु!।2।
</details>

<details><summary>दर्पण-भाषार्थ</summary>

अर्थ: (हे प्रभु!) अगर तुझे ठीक लगे तो मैं तेरी महिमा की वाणी गा सकता हूँ। तुझे पसंद आए तो मैं तेरा सदा स्थिर रहने वाला नाम उच्चार सकता हूँ। (हे प्रभु!) अगर तुझे ठीक लगे तो (जीवों पर) गुरु की कृपा होती है। हे प्रभु! सारे सुख तेरी मेहर में ही हैं।2।
</details>

<details><summary>दर्पण-पदार्थ</summary>

पद्अर्थ: निरमल = पवित्र। सचु = अटल। निधान = खजाने।3।
</details>

<details><summary>दर्पण-भाषार्थ</summary>

अर्थ: हे प्रभु! जो काम तुझे ठीक लग जाएं वही पवित्र हैं। जो जीवन मर्यादा तुझे पसंद आ जाए वही अटल मर्यादा है। हे प्रभु! सारे गुण सारे खजाने तेरे ही वश में हैं। तू ही मेरा मालिक है, मुझ सेवक की (तेरे आगे ही) प्रार्थना है।3।
</details>

<details><summary>दर्पण-पदार्थ</summary>

पद्अर्थ: रंगि = प्रेम में। पावउ = मैं प्राप्त करता हूँ। सतसंगि = सत्संग में। नामि = नाम में। कलिआणु = खुशी, आनंद।4।
</details>

<details><summary>दर्पण-भाषार्थ</summary>

अर्थ: (हे प्रभु!) परमात्मा के प्यार में (टिके रहने से) मन पवित्र हो जाता है, शरीर पवित्र हो जाता है। साधु-संगत में टिके रहने से (मुझे ऐसे प्रतीत होता है कि) मैं सारे सुख तलाश लेता हूँ। हे नानक! (कह: हे प्रभु! जिस मनुष्य का) मन तेरे नाम में रंगा जाता है वह इसी को ही श्रेष्ठ आनंद करके समझता है।4।14।83।
</details>

<details><summary>दर्पण-पदार्थ</summary>

पद्अर्थ: आन = और, अन्य। जेते = जितने (भी)। तै = तू (हे मेरी जीभ!)। निमख = निमेष, आँख झपकने जितना समय। सादु = स्वाद। बिसमादु = आश्चर्य, मस्त।1।
</details>

<details><summary>दर्पण-भाषार्थ</summary>

अर्थ: (हे मेरी जीभ! परमात्मा के नाम-रस के बिना) और जितने भी रस तू चखती रहती है (उनसे) तेरी तृष्णा एक निमख मात्र भी दूर नहीं होती। अगर तू परमात्मा के नाम-रस का स्वाद चखे, चखते ही तू मस्त हो जाएगी।1।
</details>

<details><summary>दर्पण-पदार्थ</summary>

पद्अर्थ: रसना = हे जीभ! त्रिपतारी = तृप्त, संतुष्ट।1। रहाउ।
</details>

<details><summary>दर्पण-भाषार्थ</summary>

अर्थ: हे (मेरी) प्यारी जीभ! तू आत्मिक जीवन देने वाला नाम-रस पी। जो जीभ इस नाम रस में मस्त हो जाती है, वह (अन्य रसों की तरफ से) संतुष्ट हो जाती है।1। रहाउ।
</details>

<details><summary>दर्पण-पदार्थ</summary>

पद्अर्थ: हे जिहवे = हे जीभ! आन = अन्य। कत हूँ = कहीं भी।2।
</details>

<details><summary>दर्पण-भाषार्थ</summary>

अर्थ: हे (मेरी) जीभ! तू परमात्मा के गुण गा। पल पल हर वक्त परमात्मा का नाम स्मरण कर। (अगर दुनिया के रसों की तरफ से संतुष्ट होना है, तो परमातमा की महिमा के बिना) अन्य (फीके बोल) नहीं सुनने चाहिए, (साधु-संगत के बिना) और कहीं (विकार पैदा करने वाली जगहों पे) नहीं जाना चाहिए। (पर) साधु-संगत बड़े भाग्यों से ही मिलती है।2।
</details>

<details><summary>दर्पण-पदार्थ</summary>

पद्अर्थ: आराधि = स्मरण कर। आगाधि = अथाह। ईहा = इस लोक में। ऊहा = पर लोक में। सुहेली = सुखी। रसन = जीभ।3।
</details>

<details><summary>दर्पण-भाषार्थ</summary>

अर्थ: हे (मेरी) जीभ! आठों पहर अथाह (गुणों वाले) ठाकुर परमात्मा का स्मरण कर। परमात्मा के गुण गाते हुए जीभ बड़ी कीमती बन जाती है, (स्मरण करने वाली की जिंदगी) इस लोक में व परलोक में सदा सुखी हो जाती है।3।
</details>

<details><summary>दर्पण-पदार्थ</summary>

पद्अर्थ: मउली = खिली हुई। पेड = डाल। बहुरि = पुनः। राती = रंगी हुई, मस्त। रस कस = किस्म किस्म के स्वाद। लवै न लाई = बराबरी नहीं कर सकते।4।
</details>

<details><summary>दर्पण-भाषार्थ</summary>

अर्थ: (ये ठीक है कि परमात्मा की कुदरति में सारी) बनस्पति खिली रहती है, वृक्ष-पौधों को फूल-फल लगे होते हैं, पर जिस मनुष्य की जीभ नाम-रस में मस्त है वह (बाहर दिखाई देती सुंदरता को देख के नाम-रस को) कभी नहीं छोड़ता।  
हे नानक! कह: जिस मनुष्य का सहायक सत्गुरू बनता है, (उसकी नजरों में दुनिया के) अन्य किस्म किस्म के रस (परमात्मा के नाम-रस की) बराबरी नहीं कर सकते।4।15।84।
</details>

[[0181]]
<details><summary>दर्पण-पदार्थ</summary>

पद्अर्थ: मंदरु = सुंदर घर। साजी = बनाई है। थारि = वाड़। इस ही मधे = इस (मन) में ही। बसतु = वस्तु, नाम राशि। साहु = प्रभु शाहूकार। बापारी = नाम पूंजी का वणज करने वाला। विसाहु = विश्वास, ऐतबार।1।
</details>

<details><summary>दर्पण-भाषार्थ</summary>

अर्थ: (परमात्मा शाहूकार ने अपने रहने के लिए मनुष्य के) मन को सुंदर घर बनाया हुआ है और मनुष्य के शरीर को (भाव, ज्ञानेंद्रियों को, उस घर की रक्षा के लिए) वाड़ बनाया है। इस मन-मंदिर के अंदर ही बेअंत प्रभु की नाम-पूंजी है। इस मन-मंदिर में ही वह प्रभु शाहूकार बसता सुना जाता है। कोई विरला नाम-वणजारा है, जिसका उस शाह की हजूरी में विश्वास बना हुआ है।1।
</details>

<details><summary>दर्पण-पदार्थ</summary>

पद्अर्थ: का = दा। को = जो कोई। बिउहारी = व्यापारी। आहारी = खुराक, जीवन का आसरा।1। रहाउ।
</details>

<details><summary>दर्पण-भाषार्थ</summary>

अर्थ: जो कोई परमात्मा के नाम-रत्न का (असल) व्यापारी है, वह आत्मिक जीवन देने वाले नाम-भोजन को अपनी जिंदगी का आहार बनाता है।1। रहाउ।
</details>

<details><summary>दर्पण-पदार्थ</summary>

पद्अर्थ: अरपी = मैं अर्पित करता हूँ। जुगति = तरीका। जितु = जिसके द्वारा। भीजै = प्रसन्न होता है। पाइ लगउ = मै पैरों पे लगता हूँ। तजि = त्याग के। जोरे = जोड़ दे, करा दे।2।
</details>

<details><summary>दर्पण-भाषार्थ</summary>

अर्थ: वह कौन सा (विरला प्रभु का) सेवक है जो (मुझे भी) नाम का सौदा करा दे? मैं अपना मन तन उसे भेट करता हूँ। उसकी सेवा करने को तैयार हूँ। मेर-तेर छोड़ के मैं उसके पाँव लगता हूं। (मैं उस हरि-जन से पूछना चाहता हूँ कि) वह कौन सा तरीका है जिससे प्रभु प्रसन्न हो जाए? 2।
</details>

<details><summary>दर्पण-पदार्थ</summary>

पद्अर्थ: महलु = ठिकाना। किन बिधि = किस तरीके से? भीतरि = अंदर, अपनी हजूरी में। जा के = जिस के। कोटि = करोड़ों। संचारे = अपड़ावे।3।
</details>

<details><summary>दर्पण-भाषार्थ</summary>

अर्थ: (मैं उस नाम-रतन व्यापारी से पूछता हूँ कि) नाम-रस के शाह का महल मनुष्य किस ढंग से ढूँढ सकता है? वह कौन सा तरीका है जिस करके वह शाह वणजारे को अपनी हजूरी में बुलाता है? हे प्रभु! तू सबसे बड़ा है, करोड़ों जीव तेरे वणजारे हैं। नाम की दाति करने वाला वह कौन है जो मुझे पकड़ के तेरे चरणों तक पहुँचा दे?।3।
</details>

<details><summary>दर्पण-पदार्थ</summary>

पद्अर्थ: निज घर = अपना असली घर। साचु = सदा कायम रहने वाला। साहि = शाह ने। वेसाहि = ऐतबार ने, हामी से।4।
</details>

<details><summary>दर्पण-भाषार्थ</summary>

अर्थ: हे नानक! कह: जब भी शाह प्रभु ने कृपा करके (किसी जीव वणजारे को अपने चरणों में) मिलाया है। (गुरु ने ही उस भाग्यशाली वणजारे को) सदा कायम रहने वाला (अमोलक नाम-रत्न) दिखा दिया है। (गुरु की कृपा से ही उस वणजारे ने) तलाश करते करते अपना (वह असली) घर ढूँढ लिया (जहां प्रभु शाह बसता है)।4।16।85।
</details>

<details><summary>दर्पण-पदार्थ</summary>

पद्अर्थ: रैणि = रात। इक रंगा = एक प्रभु के प्रेम में। कउ = को। सद = सदा। उनि = उस (मनुष्य) ने। वरतनि = हर वक्त बरतने वाली चीज। अघावनु = संतोख, संतुष्टता। दरसनि = दर्शन से।1।
</details>

<details><summary>दर्पण-भाषार्थ</summary>

अर्थ: (पूरे गुरु की शरण पड़ने वाला मनुष्य) दिन रात एक परमात्मा के प्रेम में (मस्त) रहता है। वह मनुष्य परमात्मा को सदा ही अपने अंग-संग (बसता) समझता है। परमात्मा के दर्शन से वह (सदा) तृप्त रहता है, संतुष्ट रहता है।1।
</details>

<details><summary>दर्पण-पदार्थ</summary>

पद्अर्थ: राते = रंगे हुए, मस्त। हरे = प्रफुल्लित।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य पूरे गुरु की शरण पड़ते हैं, वे परमात्मा के साथ रंगे रहते हैं (प्रभु की याद में मस्त रहते हैं) उनके मन खिले रहते हैं, उनके तन खिले रहते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: चरण कमल = कमल फूल जैसे सुंदर चरण। आधर = आसरा। निहारहि = देखते हैं। आगिआकार = आज्ञा में चलने वाले। बिउहारी = व्यापारी।2।
</details>

<details><summary>दर्पण-भाषार्थ</summary>

अर्थ: (पूरे गुरु की शरण पड़ने वाला मनुष्य) परमात्मा के सुंदर चरणों को अपनी जीवात्मा का आसरा बनाए रखते हैं, वह (हर जगह) एक परमात्मा को ही (बसा हुआ) देखते हैं, परमात्मा के हुक्म में ही वे सदा चलते हैं। परमात्मा का नाम ही उनका वणज है। परमात्मा के नाम के ही वे सदा व्यापारी बने रहते हैं। परमात्मा के बिना वे किसी और के साथ गहरी सांझ नहीं डालते।2।
</details>

<details><summary>दर्पण-पदार्थ</summary>

पद्अर्थ: हरख = खुशी। सोग = चिन्ता। ते = से। मुकते = आजाद। अलिपतु = निर्लिप। जोग = प्रभु के साथ जुड़े हुए। जुगते = अच्छी जीवन जुगति वाले। दीसहि = दिखते हैं। रहते = अलग। ओइ = वह।3।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: (पूरे गुरु की शरण पड़ने वाले मनुष्य) खुशी ग़मी दोनों से ही स्वतंत्र रहते हैं, वे सदा (माया से) निर्लिप है। परमात्मा (की याद) में जुड़े रहते हैं और अच्छी जीवन-जुगति वाले होते हैं। वे मनुष्य सबसे प्रेम करते भी दिखते हैं और सबसे अलग (निर्मोह) भी दिखाई देते हैं। वे मनुष्य सदा परमात्मा की याद में तवज्जो जोड़े रखते हैं।3।
</details>

<details><summary>दर्पण-पदार्थ</summary>

पद्अर्थ: वखानउ = बखान करूँ। अगाधि = अथाह। बोधि = समझ से। मिति = अंदाजा। मोहि = मुझे।4।
</details>

<details><summary>दर्पण-भाषार्थ</summary>

अर्थ: (पूरे गुरु की शरण पड़ने वाले उन) संत जनों का मैं कौन सा बड़प्पन बयान करूँ? उनकी आत्मिक उच्चता मानवी सोच-समझ से परे है, मैं कोई अंदाजा नहीं लगा सकता। हे अकाल पुरख! मेरे पर कृपा कर, और मुझ नानक को उन संत जनों के चरणों की धूल बख्श।4।17।86।
</details>

<details><summary>दर्पण-पदार्थ</summary>

पद्अर्थ: सखा = साथी। हीतु = हितु, प्यार। पति = इज्जत। गहणा = जेवर, आत्मिक सुंदरता बढ़ाने का तरीका। निमखु = आँख झपकने जितना समय। न जाई रहणा = रहा नहीं जा सकता।1।
</details>

<details><summary>दर्पण-भाषार्थ</summary>

अर्थ: (हे प्रभु!) तू ही मेरा साथी है, तू ही मेरा मित्र है, तू ही मेरा प्रीतम है, मेरा तेरे साथ ही प्यार है। (हे प्रभु!) तू ही मेरी इज्जत है, तू ही मेरा गहना है। तेरे बगैर मैं पलक झपकने जितना समय भी नहीं रह सकता।1।
</details>

<details><summary>दर्पण-पदार्थ</summary>

पद्अर्थ: लालन = लाडला। प्रान = जिंद (का सहारा)। साहिब = मालिक।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु!) तू मेरा सुंदर लाल है, तू मेरी जीवात्मा (का सहारा) है। तू मेरा साहिब है, तू मेरा ख़ान है।1। रहाउ।
</details>

<details><summary>दर्पण-पदार्थ</summary>

पद्अर्थ: मोहि करना = मुझे करना पड़ता है। जह = जहाँ। पेखउ = मैं देखता हूँ। रसना = जीभ (से)।2।
</details>

<details><summary>दर्पण-भाषार्थ</summary>

अर्थ: (हे प्रभु!) जैसे तू मुझे रखता है वैसे ही मैं रहता हूँ। मैं वही करता हूँ जो तू मुझे हुक्म करता है। मैं जिधर देखता हूँ उधर ही मुझे तू ही बसता दिखाई देता है। मैं अपनी जीभ से तेरा नाम जपता रहता हूँ, जो दुनिया के डरों से बचा के रखने वाला है।2।
</details>

<details><summary>दर्पण-पदार्थ</summary>

पद्अर्थ: नव निधि = (धरती के सारे ही) नौ खजाने। भंडारु = खजाने। मनहि = मन का। आधारु = आसरा। संगि = साथ। रचीआ = तवज्जो जुड़ी हुई है। तकीआ = सहारा।3।
</details>

<details><summary>दर्पण-भाषार्थ</summary>

अर्थ: (हे प्रभु!) तू ही मेरे वास्ते दुनिया के नौ खजाने है, तू ही मेरा खजाना है। तू ही मेरे वास्ते दुनिया के रंग और रस है, तू ही मेरे मन का सहारा है। हे प्रभु! तू ही मेरे वास्ते शोभा-बड़प्पन है, मेरी तवज्जो तेरे (चरणों) में ही जुड़ी हुई है। तू ही मेरी ओट है तू ही मेरा आसरा है।3।
</details>

<details><summary>दर्पण-पदार्थ</summary>

पद्अर्थ: तुही = तुझे ही। मरमु = भेद। ते = से, तरफ से। टेक = आसरा।4।
</details>

<details><summary>दर्पण-भाषार्थ</summary>

अर्थ: (हे प्रभु!) मैं अपने मन में अपने हृदय में तूझे ही स्मरण करता रहता हूँ। तेरा भेद मैंने गुरु से पा लिया है। हे नानक! जिस मनुष्य ने गुरु की ओर सेएक परमात्मा का नाम ही हृदय में पक्का करने के लिए प्राप्त किया है, उस सेवक को सदा हरि नाम का ही सहारा हो जाता है।4।18।87।
</details>

[[0182]]
<details><summary>दर्पण-पदार्थ</summary>

पद्अर्थ: बिआपत = व्याप्त, प्रभाव डाले रखती है (to pervade)। अवतार = जनम। निरधन = गरीब। बिआधी = विकार।1।
</details>

<details><summary>दर्पण-भाषार्थ</summary>

अर्थ: कहीं खुशी कहीं गमीं का पसारा है, कहीं जीव नरकों में पड़ते हैं, कहीं स्वर्गों में पहुँचते हैं, कहीं कोई धन वाले हैं, कहीं कंगाल हैं, कहीं कोई अपनी शोभा देख के (खुश हैं) - इन अनेको तरीकों से माया जीवों पे प्रभाव डाल रही है। कहीं सारे रोगों का मूल लोभ बन के माया अपना जोर डाल रही है।1।
</details>

<details><summary>दर्पण-पदार्थ</summary>

पद्अर्थ: बहु परकारी = कई तरीकों से।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! (तेरी रची) माया अनेक तरीकों से (जीवों पर) प्रभाव डाले रखती है (और जीवों को आत्मिक मौत मार देती है), तेरे संत तेरे आसरे आत्मिक जीवन भोगते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: अहंबुधि = अहंकार। माता = मस्त हुआ। कलत्र = स्त्री। हसति = हाथी। बसता = वस्त्र, कपड़े। मद = नशा।2।
</details>

<details><summary>दर्पण-भाषार्थ</summary>

अर्थ: कहीं कोई ‘हउ हउ, मैं मैं’ की अक्ल में मस्त है। कहीं कोई पुत्र-स्त्री के मोह में रंगा पड़ा है। कहीं हाथी घोड़ों (सुंदर) कपड़ों (की लगन है)। कहीं कोई रूप और जवानी के नशे में मस्त है -इन अनेक तरीकों से माया अपना प्रभान डाल रही है।2।
</details>

<details><summary>दर्पण-पदार्थ</summary>

पद्अर्थ: भूमि = धरती। रंक = कंगाल। रंग = अमीर। संगा = टोला, मण्डली।3।
</details>

<details><summary>दर्पण-भाषार्थ</summary>

अर्थ: कहीं जमीन की मल्कियत है, कहीं कंगाली है। कहीं अमीर हैं, कहीं मंडलियों के गीत नाद सुन के (खुश हो रहे हैं), कही (सुंदर) सेज, हार-श्रृंगार और महल माढ़ीयों (की लालसा है)। इन अनेक तरीकों से माया अपना प्रभाव डाल रही है। कहीं मोह के अंधकार में कामादिक पाँचों विकार दूत बन के माया जोर डाल रही है।3।
</details>

<details><summary>दर्पण-पदार्थ</summary>

पद्अर्थ: आचार बिउहार = कर्मकांड। जाति = जाति (अभिमान)।4।
</details>

<details><summary>दर्पण-भाषार्थ</summary>

अर्थ: कहीं कोई अहंकार में फंसा हुआ (अपनी ओर से धार्मिक) काम कर रहा है। कोई गृहस्थ में प्रवृत्त है, कोई उदासी रूप में है। कहीं कोई धार्मिक रस्मों में प्रवृत्ति है, कोई (ऊँची) जाति के अभिमान में है - परमात्मा के प्रेम में मगन होने से वंचित रह के यह सब कुछ माया का प्रभाव ही है।4।  
अर्थ: परमात्मा खुद ही संत जनों के माया के बंधन काट देता है। उन पर माया अपना जोर नहीं डाल सकती। हे नानक! कह: जिस मनुष्य ने संत जनों के चरणों की धूल प्राप्त कर ली है, माया उस मनुष्य के नजदीक नहीं फटक सकती।5।19।88।
</details>

<details><summary>दर्पण-पदार्थ</summary>

पद्अर्थ: नैनहु = आँखों में। द्रिशट = नजर, निगाह। श्रवण = कान। सुणि = सुन के। रसना = जीभ। लोभि = लोभ में। सादि = स्वाद में। बिसमादि = आश्चर्य तमाशे में।1।
</details>

<details><summary>दर्पण-भाषार्थ</summary>

अर्थ: पराए रूप को विकार भरी निगाह से देखना - ये आँखों में नींद आ रही है। औरों की निंदा के विचार सुन-सुन के कान सो रहे हैं। जीभ खाने के लोभ में पदार्थों के मीठे स्वाद में सो रही है। मन माया के आश्चर्य तमाशों में सोया रहता है।1।
</details>

<details><summary>दर्पण-पदार्थ</summary>

पद्अर्थ: ग्रिह महि = शरीर रूपी घर में। कोई = कोई विरला। साबतु = सारी की सारी। वसतु = वस्तु, आत्मिक जीवन की पूंजी। लहै = ढूँढ लेता है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) इस शरीर रूपी घर में कोई विरला मनुष्य ही सुचेत रहता है (जो सुचेत रहता है) वह अपनी आत्मिक जीवन की सारी की सारी राशि-पूंजी सम्भाल लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: सहेली = ज्ञानेंद्रियां। माती = मस्त। जाती = जानी, समझी। मुसनहार = ठगने वाले। बटवारे = डाकू। सूने नगरि = सूने शहर में। परे = हल्ला कर के आ गए।2।
</details>

<details><summary>दर्पण-भाषार्थ</summary>

अर्थ: सारी ही ज्ञानेंद्रियां अपने-अपने चस्के में मस्त रहती हैं, अपने शरीर घर की ये सूझ नहीं रखते। ठगने वाले पाँचों डाकू सूने (शरीर-) घर में आ के हमला बोल देते हैं।2।
</details>

<details><summary>दर्पण-पदार्थ</summary>

पद्अर्थ: ते = से। राखै = बचा सकता। दरबि = धन से। ओइ = वह। वसि = काबू में।3।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: उन (पाँचों डाकुओं से) ना पिता बचा सकता है, ना माँ बचा सकती है। उनसे ना कोई मित्र बचा सकता है, ना ही कोई भाई। वो पाँचों डाकू ना धन से हटाए जा सकते हैं, ना चतुराई से। वे पाँचों दुष्ट सिर्फ साधु-संगत में रह के ही काबू में आते हैं।3।
</details>

<details><summary>दर्पण-पदार्थ</summary>

पद्अर्थ: मोहि = मुझे, मेरे पर। सारंगि = धनुष। पाणि = हाथ। सारंगपाणि = हे धर्नुधारी प्रभु! निधान = खजाना। पूंजी = आत्मिक जीवन की राशि। रंगि = प्रेम में।4।
</details>

<details><summary>दर्पण-भाषार्थ</summary>

अर्थ: हे धर्नुधारी प्रभु! मेरे पर कृपा कर। मुझे संतों की चरण धूल दे, यही मेरे वास्ते सारे खजाने हैं। गुरु की संगति में रहने से आत्मिक जीवन की संपत्ति सारी का सारी बचा सकता है। (परमात्मा का सेवक) नानक परमात्मा के प्रेम-रंग में रह के ही सुचेत रह सकता है (और पाँचों के आक्रमण से बच सकता है)।4।  
अर्थ: (हे भाई! कामादिक पाँचों डाकुओं के आक्रमण से) वही व्यक्ति सुचेत रहता है, जिस पर परमात्मा खुद दयावान होता है। उसकी आत्मिक जीवन की ये राशि-पूंजी सारी की सारी बची रहती है, उसके पास प्रभु का नाम-धन संपत्ति बचा रहता है।1। रहाउ दूजा।20।89।
</details>

<details><summary>दर्पण-पदार्थ</summary>

पद्अर्थ: जा कै वसि = जिस (परमात्मा) के वश में। सगल = सारा। तिस ते = उस (परमात्मा) से। बाहरि = आकी।1।
</details>

<details><summary>दर्पण-भाषार्थ</summary>

अर्थ: (हे भाई! दुनिया के) खान और सुल्तान भी जिस परमात्मा के अधीन हैं, सारा जगत ही जिसके हुक्म में है, जिस परमात्मा का किया हुआ ही (जगत में) सब कुछ होता है, उस परमात्मा से कोई भी जीव आकी नहीं हो सकता।1।
</details>

<details><summary>दर्पण-पदार्थ</summary>

पद्अर्थ: पाहि = पास। देइ = देता है, देगा। देहि निबाहि = सिरे चढ़ा देगा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) अपने गुरु के पास विनती कर। गुरु तेरे कार्य (जनम उद्देश्य) पूरे कर देगा, भाव (तुझे प्रभु के नाम की दाति बख्शेगा)।1। रहाउ।
</details>

<details><summary>दर्पण-पदार्थ</summary>

पद्अर्थ: अधारु = आसरा। बिआपति = व्यापक। धनी = मालिक-प्रभु। घटि घटि = हरेक घट में।2।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा का दरबार (दुनिया के) सारे शाहों-बादशाहों के दरबारों से ऊँचा (शानदार) है। सारे भक्तों की (जिंदगी) के वास्ते जिस परमात्मा का नाम आसरा है, जो मालिक प्रभु सब जीवों पे अपना प्रभाव रखता है और सब में व्यापक है, जिस परमात्मा की सुंदरता हरेक शरीर में अपनी दमक दिखा रही है (उसका नाम सदा स्मरण कर)।2।
</details>

<details><summary>दर्पण-पदार्थ</summary>

पद्अर्थ: दुख डेरा = दुखों का डेरा, सारे दुख। जमु = मौत, मौत का डर। सूके = र्निदयी, खुश्क दिल। हरे = नर्म दिल। पाहन = पत्थर।3।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा का स्मरण करने से सारे ही दुख दूर हो जाते हैं। जिसका नाम स्मरण करने से मौत का डर छू नहीं सकता। जिस परमात्मा का स्मरण करने से निर्दयी मनुष्य भी नर्म-दिल हो जाते हैं। जिसका नाम स्मरण करने से पत्थर दिल व्याक्ति (कठोरता के समुंदर में) डूबने से बच जाते हैं, (तू भी गुरु की शरण पड़ कर उसका नाम स्मरण कर)।3।
</details>

[[0183]]
<details><summary>दर्पण-पदार्थ</summary>

पद्अर्थ: जैकारु = नमस्कार। संत सभा = साधु-संगत। निवासि = निवास में, घर में।4।
</details>

<details><summary>दर्पण-भाषार्थ</summary>

अर्थ: (हे भाई!) साधु-संगत के आगे हमेशा सिर झुकाओ, क्योंकि परमात्मा का नाम साधु जनों (गुरमुखों) की जिंदगी का आसरा होता है, (उनकी संगति में तुझे भी नाम की प्राप्ति होगी)।  
हे नानक! कह: (कर्तार ने) मेरी विनती सुन ली और उसने गुरु की कृपा से मुझे अपने नाम के घर में (टिका दिया) है।4।21।90।
</details>

<details><summary>दर्पण-पदार्थ</summary>

पद्अर्थ: सतिगुर दरसनि = गुरु के दर्शन की इनायत से। अगनि = तृष्णा आग। निवारी = दूर कर ली। भेटत = मिलने से। संगि = संगति में। अंम्रित बाणी = आत्मिक जीवन देने वाली वाणी। गुरमुखि = गुरु की शरण पड़ कर।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु के दीदार की इनायत से (मनुष्य अपने अंदर से तृष्णा की आग) बुझा लेता है। गुरु को मिल के (अपने मन में से) अहम् को मार लेता है। गुरु की संगति में रह के (मनुष्य का) मन (विकारों की तरफ) डोलता नहीं (क्योंकि) गुरु की शरण पड़ कर मनुष्य आत्मिक जीवन देने वाली गुरबाणी उचारता रहता है।1।
</details>

<details><summary>दर्पण-पदार्थ</summary>

पद्अर्थ: साचा = सदा स्थिर (प्रभु का रूप)। जा = जब। सच महि = सदा सिथर प्रभु में। सीतल = ठंडे। साति = शांति, ठंड। ते = से, के द्वारा। जाते = जान पहिचान डाली।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जब गुरु के द्वारा प्रभु के साथ गहरी सांझ डाल लेते हैं, जब सदा सिथर प्रभु के प्रेम रंग में रंगे जाते हैं, तब हृदय ठंडा-ठार हो जाता है, तब (मन में) शांति पैदा हो जाती है, तब सारा जगत सदा स्थिर परमात्मा का रूप दिखता है।1। रहाउ।
</details>

<details><summary>दर्पण-पदार्थ</summary>

पद्अर्थ: संत प्रसादि = गुरु की कृपा से। बंधन ते = बंधनों से।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु की कृपा से मनुष्य परमात्मा का नाम जपता है, गुरु की कृपा से हरि कीर्तन गायन करता है। (इसका परिणाम ये निकलता है कि) सतिगुरु की कृपा से मनुष्य के सारे दुख-कष्ट मिट जाते हैं (क्योंकि) गुरु की मेहर से मनुष्य (माया के मोह के) बंधनों से निजात पा लेता है।2।
</details>

<details><summary>दर्पण-पदार्थ</summary>

पद्अर्थ: ते = से, साथ। साध रेण = गुरु के चरणों की धूल। मजन = स्नान। सभ = सारे।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु की कृपा से माया का मोह और माया खातिर भटकना दूर हो जाती है। गुरु के चरणों की धूड़ी का स्नान ही सारे धर्मों का (सार) है। (जिस मनुष्य पर गुरु के सन्मुख रहने वाले) गुरमुख दयावान होते हैं, उस पर परमात्मा भी दयावान हो जाता है। (हे भाई!) मेरी जीवात्मा भी गुरमुखों के चरणों पे वारी जाती है।3।
</details>

<details><summary>दर्पण-पदार्थ</summary>

पद्अर्थ: किरपा निधि = कृपा का खजाना प्रभु। धिआवउ = मैं ध्याता हूँ। ता = तब। बैठण पावउ = मैं बैठना प्राप्त करता हूँ, मेरा जीअ लगता है। मोहि = मुझे। प्रभि = प्रभु ने।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) मुझ गुणहीन पर प्रभु ने दया की, साधु-संगत में मैं प्रभु का नाम जपने लग पड़ा। गुरु की मेहर से जब मैं कृपा के खजाने, कृपा के घर का नाम स्मरण करता हूँ, साधु-संगत में मेरा जीअ लगता है।4।22।91।
</details>

<details><summary>दर्पण-पदार्थ</summary>

पद्अर्थ: साध संगि = साधु-संगत में। गुरि = गुरु ने। केवल = सिर्फ। मंतु = मंत्र। तजि = छोड़ के।1।
</details>

<details><summary>दर्पण-भाषार्थ</summary>

अर्थ: (हे भाई!) आठों पहर (हर वक्त) गुरु के पैर पूजो। (गुरु की कृपा से जिस मनुष्यों ने) साधु-संगत में भगवान का स्मरण किया है, जिन्हें गुरु ने परमात्मा के नाम का मंत्र दिया है (उस मंत्र की इनायत से) वे अहंकार त्याग के निर्वैर हो गए हैं।1।
</details>

<details><summary>दर्पण-पदार्थ</summary>

पद्अर्थ: दुसट = बुरी। बिगानी = बेज्ञानी, बेसमझी वाली। जब ते = जब से। कानी = कानों से।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! जब से परमात्मा की महिमा मैंने कानों से सुनी है, तब से मेरी बुरी व बेसमझी वाली मति दूर हो गई है।1। रहाउ।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। निधान = खजाने। रखि लेइ = बचा लेता है। रखे = रोक लेता है। करम = बख्शिश। करि = कर के।2।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्यों ने हरि-जस कानों से सुना है) आत्मिक अडोलता, सुख, आनंद के खजाने रखने वाले परमात्मा ने आखिर उनकी सदा रक्षा की है। उनके दुख-दर्द-डर-वहिम सारे नाश हो जाते हैं। परमात्मा मेहर करके उनके जनम मरण के चक्र भी खत्म कर देता है।2।
</details>

<details><summary>दर्पण-पदार्थ</summary>

पद्अर्थ: सभु = हर जगह। ता कउ = उस प्रभु को। परगास = प्रकाश, रौशनी। गुणतासु = गुणों का खजाना प्रभु।3।
</details>

<details><summary>दर्पण-भाषार्थ</summary>

अर्थ: हे (मेरे) मन! जो परमात्मा हर जगह (सब जीवों में व्यापक हो के) स्वयं देखता है, खुद ही बोलता है, खुद ही सुनता है, जो हर वक्त तेरे अंग संग है, उसका भजन कर। गुरु की कृपा से जिस मनुष्य के अंदर आत्मिक जीवन वाला प्रकाश पैदा होता है, उसे गुणों का खजाना एक परमात्मा ही हर जगह व्यापक दिखाई देता है।3।
</details>

<details><summary>दर्पण-पदार्थ</summary>

पद्अर्थ: पुनीत = पवित्र। होहु = तुम होते हो। घाल = मेहनत। पूरन = सफल।4।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य सदा ही गोबिंद के गुण गाते हैं वे महिमा करने वाले और महिमा सुनने वाले सभी पवित्र जीवन वाले बन जाते हैं।  
हे नानक! कह: (हे प्रभु!) जिस मनुष्य पे तू दयावान होता है (वह तेरी महिमा करता है) उसकी सारी ये मेहनत सफल हो जाती है।4।23।92।
</details>

<details><summary>दर्पण-पदार्थ</summary>

पद्अर्थ: बोलावै रामु = राम नाम मुंह से निकलवाता है, परमात्मा का स्मरण कराता है। साचु = अटल। मिटहि = मिट जाते हैं। रहीऐ = जीते हैं। कहीऐ = कहते हैं।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु (मनुष्य के माया के मोह के) बंधन तोड़ के (उससे) परमात्मा का स्मरण करवाता है। (जिस मनुष्य पर गुरु मेहर करता है उसके) मन में (प्रभु चरणों की) अटल तवज्जो बंध जाती है। (हे भाई! गुरु की शरण पड़ने से मन के सारे) कष्ट मिट जाते हैं, सुखी जीवन वाले हो जाते हैं। सो, गुरु ऐसी ऊँची दाति बख्शने वाला कहा जाता है।1।
</details>

<details><summary>दर्पण-पदार्थ</summary>

पद्अर्थ: सुखदाता = आत्मिक आनंद देने वाला। जि = जो (गुरु), क्योंकि वह (गुरु)। तिसु संगि = उस (परमात्मा) के साथ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वह सत्गुरू आत्मिक आनंद की दाति बख्शने वाला है क्योंकि वह परमात्मा का नाम जपाता है, और मेहर करके उस परमात्मा के साथ जोड़ता है।1। रहाउ।
</details>

<details><summary>दर्पण-पदार्थ</summary>

पद्अर्थ: निधान = खजाने। ते = से। आपु = स्वैभाव। साध कै संगि = गुरु की संगति में।2।
</details>

<details><summary>दर्पण-टिप्पनी</summary>

नोट: शब्द ‘आपि’ और ‘आपु’ में फर्क पर ध्यान दें।
</details>

<details><summary>दर्पण-भाषार्थ</summary>

अर्थ: (पर) परमात्मा जिस मनुष्य पर दयावान हो उसे खुद (ही) गुरु मिलाता है, वह मनुष्य (फिर) गुरु से (आत्मिक जीवन के) सारे खजाने हासिल कर लेता है। वह (गुरु की शरण पड़ कर) स्वैभाव त्याग देता है, और उसके जनम मरण का चक्र समाप्त हो जाता है। गुरु की संगति में (रह के) वह मनुष्य परमात्मा के साथ गहरी सांझ डाल लेता है।2।
</details>

[[0184]]
<details><summary>दर्पण-पदार्थ</summary>

पद्अर्थ: टेक = आसरा। गोपाल = धरती का रक्षक प्रभु। लिव = लगन। मनि = मन में। भाउ = प्यार। जन कै = सेवक के वास्ते, सेवक के हृदय में।3।
</details>

<details><summary>दर्पण-भाषार्थ</summary>

अर्थ: (हे भाई! गुरु की शरण की इनायत से) प्रभु जी सेवक पर दयावान हो जाते हैं, एक गोपाल प्रभु ही सेवक की जिंदगी का आसरा बन जाता है। (गुरु की शरण आए मनुष्य को) एक परमात्मा की ही लगन लग जाती है, उसके मन में एक परमात्मा का ही प्यार (टिक जाता है)। सेवक के दिल में परमात्मा का नाम ही (दुनिया के) सारे खजाने बन जाता है।3।
</details>

<details><summary>दर्पण-पदार्थ</summary>

पद्अर्थ: सिउ = से, साथ। करणी = आचरण। रीति = जीवन मर्यादा। साची = अटल, अडोल, कभी ना डोलने वाली। गुरि = गुरु ने। अपर = (नास्ति परो यस्मात्) जिससे परे और कोई नहीं। अपार = जिसका उस पार नहीं ढूँढा जा सकता, बेअंत।4।
</details>

<details><summary>दर्पण-भाषार्थ</summary>

अर्थ: (परमात्मा की मेहर से) पूरे गुरु ने (जिस मनुष्य के अंदर से माया के मोह का) अंधेरा दूर कर दिया, उसकी प्रीति परमात्मा के साथ पक्की बन जाती है, उसका जीवन पवित्र हो जाता है, उसकी जीवन मर्यादा (विकारों के आक्रमण से) अडोल हो जाती है। (हे भाई! ये सारी मेहर परमात्मा की ही है) नानक का प्रभु परे से परे है और बेअंत है।4।24।93।
</details>

<details><summary>दर्पण-पदार्थ</summary>

पद्अर्थ: मनि = मन में। जा कै करमि = जिस (प्रभु) की बख्शिश से। बिआपै = ’जोर डाल लेता है। रिदै = हृदय में।1।
</details>

<details><summary>दर्पण-भाषार्थ</summary>

अर्थ: जिस (परमात्मा) की कृपा से (उसके नाम की) प्राप्ति होती है, वह परमात्मा जिस मनुष्य के मन में बस जाता है वह (वह दुखों रोगों विकारों के समुंदर में से) पार लांघ जाता है। (संसार का) कोई दुख, कोई रागे, कोई डर उस पर अपना प्रभाव नहीं डाल सकता (क्योंकि) वह मनुष्य आत्मिक जीवन देने वाला हरि नाम अपने दिल में जपता रहता है।1।
</details>

<details><summary>दर्पण-पदार्थ</summary>

पद्अर्थ: ते = से। मति = अक्ल, सूझ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) अकाल पुरख परमेश्वर का स्मरण करना चाहिए। (स्मरण की) ये सूझ गुरु के पास से मिलती है।1। रहाउ।
</details>

<details><summary>दर्पण-पदार्थ</summary>

पद्अर्थ: सगले = सारे। अगम = अगम्य (पहुँच से परे)। अगोचर = इंद्रियों की पहुँच से परे। मंता = उपदेश।2।
</details>

<details><summary>दर्पण-टिप्पनी</summary>

नोट: ‘जीअ’ है ‘जीउ’ का बहुवचन।
</details>

<details><summary>दर्पण-भाषार्थ</summary>

अर्थ: हे (मेरे) मन! पूरे गुरु के उपदेश पर चल के उस (परमात्मा) को स्मरण कर, जो सब कुछ करने की स्मर्था रखता है, जो जीवों से सब कुछ करवाने की ताकत रखता है। जो दया का घर है, जो सारे जीव-जंतुओं की पालना करता है, जो अगम्य (पहुँच से परे) है, जिस तक मनुष्य की ज्ञानेंद्रियों की पहुँच नहीं हो सकती, जिसके गुणों का कभी अंत नहीं पाया जा सकता।2।
</details>

<details><summary>दर्पण-पदार्थ</summary>

पद्अर्थ: निधान = खजाने। बिरथी = व्यर्थ, निश्फल।3।
</details>

<details><summary>दर्पण-भाषार्थ</summary>

अर्थ: (हे भाई!) सदा ही सदा उस हरि के गुण गाता रह, जिसकी सेवा-भक्ति में ही (जगत के) सारे खजाने हैं। जिस हरि की पूजा करने से (हर जगह) आदर सत्कार मिलता है, और जिसकी की हुई सेवा निष्फल नहीं जाती।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! सुख निधान = हे सुखों के खजाने प्रभु! अलख = हे अदृष्ट।4।
</details>

<details><summary>दर्पण-भाषार्थ</summary>

अर्थ: हे नानक! (प्रभु दर पर प्रार्थना कर और कह:) हे अंतरजामी प्रभु! हे सुखों के खजाने प्रभु! हे अदृष्ट स्वामी! सारे जीव-जंतु तेरी शरण हैं (तेरे ही आसरे हैं, मैं भी तेरी शरण आया हूँ) मेहर कर, मुझे तेरा नाम मिल जाए (तेरा नाम ही मेरे वास्ते) बड़प्पन है।4।24।94।
</details>

<details><summary>दर्पण-पदार्थ</summary>

पद्अर्थ: जीअ जुगति = सारे जीवों की जीवन मर्यादा। नाथु = खसम। चिति = चित्त में। नाइ = नाम के द्वारा।1।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: (हे भाई!) उस अनाथों के नाथ परमात्मा का स्मरण कर, जिसके हाथों में सब जीवों की जीवन मर्यादा है। (हे भाई!) यदि परमात्मा (मनुष्य के) मन में बस जाए तो (उसका) हरेक दुख दूर हो जाता है। परमात्मा के नाम की इनायत के साथ सारे डर नाश हो जाते हैं।1।
</details>

<details><summary>दर्पण-पदार्थ</summary>

पद्अर्थ: काहे का = किस का? मानहि = तू मानता है। काहे = कौन सा?।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) तू परमात्मा के बिना और किसी का डर क्यूँ मानता है? परमात्मा को भुला के और कौन सा सुख समझता है?।1। रहाउ।
</details>

<details><summary>दर्पण-पदार्थ</summary>

पद्अर्थ: जिनि = जिस (परमात्मा) ने। धरणि = धरती। अगास = आकाश। जीअ = सब जीवों में। परगास = प्रकाश। बखस = बख्शश।2।
</details>

<details><summary>दर्पण-भाषार्थ</summary>

अर्थ: (हे भाई!) उस प्रभु को सदा स्मरण कर, जिसने अनेक धरतियों, आकाशों को सहारा दिया हुआ है। जिसकी ज्योति सारे जीवों में प्रकाश कर रही है, और जिस की (की हुई कृपा को कोई मिटा नहीं सकता) (कोई रोक नहीं सकता)। (जो मनुष्य उस प्रभु को स्मरण करता है वह दुनिया के डरों से) निडर हो जाता है।2।
</details>

<details><summary>दर्पण-पदार्थ</summary>

पद्अर्थ: मजनु = (मज्जन = dip) डुबकी, स्नान। पाहि = अगर तू लेट जाए। कलंक = बदनामी।3।
</details>

<details><summary>दर्पण-भाषार्थ</summary>

अर्थ: (हे भाई!) आठों पहर (हर वक्त) प्रभु का नाम स्मरण करता रह। (ये स्मरण ही) अनेक तीर्थों का स्नान है। यदि तू परमात्मा की शरण पड़ जाए तो तेरे करोड़ों पाप एक पल में नाश हो जाएं।3।
</details>

<details><summary>दर्पण-पदार्थ</summary>

पद्अर्थ: साचा = सदा कायम रहने वाला। वेसाहु = भरोसा। गुरि पूरै = पूरे गुरु के द्वारा। समराथ = सब ताकतों का मालिक।4।
</details>

<details><summary>दर्पण-भाषार्थ</summary>

अर्थ: हे नानक! परमात्मा को किसी की अधीनता नहीं, किसी के आसरे नहीं। वह सब गुणों का मालिक है, वह सब गुणों का बादशाह है। प्रभु के सेवकों को प्रभु का अटल भरोसा रहता है। (हे भाई!) परमात्मा पूरे गुरु के द्वारा (अपने सेवकों को सब कलंकों से) हाथ दे कर बचाता है। परमात्मा सब ताकतों का मालिक है।4।26।95।
</details>

<details><summary>दर्पण-टिप्पनी</summary>

नोट: यहाँ बड़ा जोड़ 96 बनता है। पीछे देख चुके हैं कि जोड़ में एक की गिनती कम चली आ रही है।
</details>

<details><summary>दर्पण-पदार्थ</summary>

पद्अर्थ: परसादि = कृपा से। नामि = नाम से। सोइआ = (माया के मोह की नींद में) सोया हुआ। उचरै = उचारता है। सुमति = श्रेष्ठ मति। पराणी = प्राणी, (जिस) मनुष्य (को)।1।
</details>

<details><summary>दर्पण-भाषार्थ</summary>

अर्थ: जिस मनुष्य का मन गुरु की कृपा से परमात्मा के नाम में जुड़ता है, वह जन्मों जन्मांतरों का (माया के मोह की नींद में) सोया हुआ (भी) जाग पड़ता है। जिस प्राणी को पूरे गुरु की श्रेष्ठ मति प्राप्त होती है, वह प्रभु के आत्मिक जीवन देने वाले गुण उचारता है, प्रभु की (महिमा की) वाणी उचारता है।1।
</details>

<details><summary>दर्पण-पदार्थ</summary>

पद्अर्थ: कुसल = सुख। सभि = सारे। घरि = घर में, हृदय में। बाहरि = जगत में घटित होतीं। सहज = आत्मिक अडोलता। सबाए = सारे।1। रहाउ।
</details>

<details><summary>दर्पण-भाषार्थ</summary>

अर्थ: (जो मनुष्य परमात्मा का स्मरण करता है) प्रभु का स्मरण करते हुए उसने सारे सुख प्राप्त कर लिए, उसके हृदय में (भी) आत्मिक अडोलता के सारे आनंद, जगत से बरतते हुए भी उसे आत्मिक अडोलता के सारे आनंद प्राप्त होते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: जिनहि = जिस (परमात्मा) ने। उपाइआ = पैदा किया। प्रभि = प्रभु ने। पकरि = पकड़ के। करि = कर के, बना के।2।
</details>

<details><summary>दर्पण-भाषार्थ</summary>

अर्थ: प्रभु ने मेहर करके जिस मनुष्य को स्वयं (अपने चरणों में) जोड़ लिया, उस मनुष्य ने उसी प्रभु से गहरी सांझ डाल ली, जिस प्रभु ने उसे पैदा किया है। जिस मनुष्य को प्रभु ने बाँह पकड़ कर अपना बना लिया, वह मनुष्य सदैव प्रभु की महिमा की बातें करता है। प्रभु के नाम का जाप जपता है।2।
</details>

[[0185]]
<details><summary>दर्पण-पदार्थ</summary>

पद्अर्थ: तंत्रु = टूणा, जादू। अउखधु = दवाई। पुनह = दुबारा, पीछे से। पुनहचारु = पाप की निर्विति के लिए पाप करने के बाद किया हुआ धार्मिक कर्म, प्रायश्चित। जीअ अधारु = जीवात्मा का आसरा। साचा = सदा कायम रहने वाला। रंगि = प्रेम में। दुतरु = (दुस्तर) जिसे तैरना कठिन है।3।
</details>

<details><summary>दर्पण-भाषार्थ</summary>

अर्थ: जो मनुष्य गुरु की संगति में रहता है, वह इस मुश्किल से तैरे जाने वाले संसार समुंदर से पार लांघ जाता है। वह मनुष्य हरि के प्रेम रंग में (मस्त हो के) सदा साथ निभने वाला नाम-धन हासिल कर लेता है। हरि का नाम ही उस मनुष्य की जिंदगी के प्राणों का आसरा बन जाता है। (मोह की नींद दूर करने के लिए परमात्मा का नाम ही उसके वास्ते) मंत्र है। नाम ही जादू है, नाम ही दवाई है और नाम ही प्रायश्चित कर्म है।3।
</details>

<details><summary>दर्पण-पदार्थ</summary>

पद्अर्थ: सुखि = सुख में। संत सजन = हे संत सज्जन! खटिओ = कमाया, कमा लिया। जा का = जिस (धन) का। सुमारु = अंदाजा, नाप। परापति = भाग्यों में लिखा हुआ। बिरथा = खाली, व्यर्थ। हेइ = है।4।
</details>

<details><summary>दर्पण-भाषार्थ</summary>

अर्थ: हे संत जनो! प्रिवार बन के (मेर-तेर दूर करके, पूर्ण प्रेम से) आत्मिक आनंद में मिल बैठो। (जो मनुष्य गुरमुखों की संगति में बैठता है उसने) वह हरि-नाम धन कमा लिया जिसका अंदाजा नहीं लग सकता।  
हे नानक! (प्रभु की मेहर से) जिसके भाग्यों में (नाम धन) लिखा हुआ है, उसे गुरु (नाम-धन) देता है, (गुरु के दर पर आ के) कोई मनुष्य खाली नहीं रह जाता।4।27।96।
</details>

<details><summary>दर्पण-पदार्थ</summary>

पद्अर्थ: हसत = हस्त, हाथ। पुनीत = पवित्र। होहि = हो जाते हैं (‘होइ’ = हो जाता है)। ततकाल = तुरंत। जंजाल = फांसी। रसना = जीभ (से)। रमहु = स्मरण करो, जपो। नीत = नित्य, सदा। भाई = हे भाई! मीत = हे मित्र! 1।
</details>

<details><summary>दर्पण-भाषार्थ</summary>

अर्थ: हे मेरे भाई! हे मेरे मित्र! अपनी जीभ से सदा परमात्मा की महिमा के गुण गाता रह, तू आत्मिक आनंद पाएगा। उस वक्त तेरे हाथ पवित्र हो जाएंगे, तेरे (माया के मोह के) बंधन दूर हो जाएंगे।1।
</details>

<details><summary>दर्पण-पदार्थ</summary>

पद्अर्थ: लेखणि = कलम (भाव, तवज्जो)। कागदि = कागज पर। (‘करणी’ के कागज पर)। मसवाणी = दावत (‘मन’ की दवात ले के)। अंम्रित = आत्मिक जीवन देने वाली।1। रहाउ।
</details>

<details><summary>दर्पण-भाषार्थ</summary>

अर्थ: (हे मेरे भाई! अपनी ‘तवज्जो’ की) कलम (ले के अपनी ‘करणी’ के) कागज़ पर (‘मन’ की) दवात से परमात्मा का नाम लिख। आत्मिक जीवन देने वाली महिमा की वाणी लिख।1। रहाउ।
</details>

<details><summary>दर्पण-पदार्थ</summary>

पद्अर्थ: इह कारजि = इस काम से। जम मार = यमों की मार, आत्मिक मौत। जोहै = ताकना, देखना। धरम राइ के दूत = (भाव, कामादिक विकार जो जीव को अपने पँजे में फंसा के धर्मराज के वश में करते हैं)। मगन = मस्त। कछूऐ = कुछ भी, कोई भी चीज।2।
</details>

<details><summary>दर्पण-भाषार्थ</summary>

अर्थ: (हे मेरे वीर! हे मेरे मित्र!) इस काम को करने से तेरे (अंदर से) विकार भाग जाएंगे। परमात्मा का नाम स्मरण करने से (तेरे वास्ते) आत्मिक मौत नहीं रहेगी। (कामादिक) दूत जो धर्मराज के वश में डालते हैं तेरी तरफ देख भी नहीं सकेंगे। तू माया (के मोह) में नहीं डूबेगा, कोई भी चीज तुझे मोह नहीं सकेगी।2।
</details>

<details><summary>दर्पण-पदार्थ</summary>

पद्अर्थ: उधरहि = तू बच जाएगा। कमाउ = नाम जपने की कमाई कर। हिरदै = हृदय में।3।
</details>

<details><summary>दर्पण-भाषार्थ</summary>

अर्थ: (हे मेरे वीर! हे मेरे मित्र!) परमात्मा का नाम जप। इक ओअंकार को स्मरण करता रह। तू खुद (विकारों से) बच जाएगा, (तेरी संगति में) जगत भी (विकारों के समुंदर से) पार लांघ जाएगा। (हे मेरे वीर!) तू स्वयं नाम जपने की कमाई कर, और लोगों को भी उपदेश कर। परमात्मा का नाम अपने हृदय में बसा।3।
</details>

<details><summary>दर्पण-पदार्थ</summary>

पद्अर्थ: जा कै माथै = जिस के माथे पर। निधानु = खजाना। बलि = सदके।4।
</details>

<details><summary>दर्पण-भाषार्थ</summary>

अर्थ: (पर हे मेरे वीर!) वही मनुष्य भगवान को याद करता है जिसके माथे पे (भगवान की कृपा से) ये खजाना (प्राप्त करने का लेख लिखा हुआ) है।  
हे नानक कह: मैं उस मनुष्य से कुर्बान जाता हूँ, जो आठों पहर (हर वक्त) परमात्मा के गुण गाता रहता है।4।28।97।
</details>

<details open><summary>विश्वास-प्रस्तुतिः</summary>

रागु गउड़ी गुआरेरी महला ५ चउपदे दुपदे
</details>

<details><summary>मूलम्</summary>

रागु गउड़ी गुआरेरी महला ५ चउपदे दुपदे
</details>

<details><summary>दर्पण-पदार्थ</summary>

पद्अर्थ: तजि = त्याग के। सिउ = साथ।1।
</details>

<details><summary>दर्पण-भाषार्थ</summary>

अर्थ: (माल धन आदिक) जो (अंत में) बेगाना हो जाना है, उसे हम अपना माने बैठे हैं, हमारा मन उस (माल धन) से मस्त रहता है, जिसे (आखिर) छोड़ जाना है।1।
</details>

<details><summary>दर्पण-पदार्थ</summary>

पद्अर्थ: कहहु = बताओ। केहु = किस तरह? बिबरजत = विवर्जित, मनाही। नेह = प्यार।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) बताओ, हम प्रभु-पति से कैसे मिल सकते हैं, अगर हमारा (सदा) उस माया से प्यार है, जिससे हमें मना किया हुआ है?।1। रहाउ।
</details>

<details><summary>दर्पण-पदार्थ</summary>

पद्अर्थ: जाती = जानी है। सति = सत्य। मनि = मन में। राती = रत्ती भी।2।
</details>

<details><summary>दर्पण-भाषार्थ</summary>

अर्थ: (ये ख्याल झूठा है कि हमने यहाँ सदा बैठे रहना है, पर यह) जो झूठी बात है इसे हमने ठीक समझा हुआ है। (मौत) जो अवश्यंभावी है, हमारे मन को रत्ती भर नहीं जचती।2।
</details>

<details><summary>दर्पण-पदार्थ</summary>

पद्अर्थ: बावै = बाएं, उल्टी तरफ। मारगु = रास्ता। छोडि = छोड़ के। अपूठा = उल्टा।3।
</details>

<details><summary>दर्पण-भाषार्थ</summary>

अर्थ: (बुरी तरफ प्यार डालने के कारण) हमने बुरी तरफ जीवन का रास्ता पकड़ा हुआ है, हम जीवन की टेढ़ी चाल चल रहे हैं। जीवन का सीधा राह छोड़ के हम जीवन डोर की उल्टी बुनाई कर रहे हैं।3।
</details>

<details><summary>दर्पण-पदार्थ</summary>

पद्अर्थ: दुहा सिरिआ का = दोनों तरफ का (उल्टे मार्ग का और सीधे मार्ग का)। मुकता = विकारों से मुक्त।4।
</details>

<details><summary>दर्पण-भाषार्थ</summary>

अर्थ: (पर) हे नानक! (जीवों के भी क्या वश?) (जीवन के अच्छे और बुरे) दोनों तरफ का मालिक परमात्मा स्वयं ही है। जिस मनुष्य को परमात्मा (अपने चरणों में) जोड़ता है, वे बुरे राह से बच जाते हैं।4।29।98।
</details>

<details><summary>दर्पण-पदार्थ</summary>

पद्अर्थ: कलिजुग महि = जगत में, कष्ट भरी दुनिया में। मिलि = मिल के। संजोग = (पिछले) संबंधों के कारण। आए = आ एकत्र होते हैं। जिचरु = जितना समय। भोगहि = भोगते हैं।1।
</details>

<details><summary>दर्पण-भाषार्थ</summary>

अर्थ: इस कष्टों भरी दुनिया में (स्त्री और पति) पिछले सम्बंधों के कारण मिल के आ इकट्ठे होते हैं। जितना वक्त (परमात्मा से) हुक्म मिलता है उतना समय (दोनों मिल के जगत के) पदार्थ भोगते हैं।1।  
अर्थ: (अपने मरे पति के साथ दुबारा) किए जा सकने वाले मिलाप की खातिर (स्त्री) उठ के सती हो जाती है, (पति की चिता में जल मरती है, पर आग में) जलने से प्यार करने वाला पति नहीं मिल सकता।1। रहाउ।
</details>

<details><summary>दर्पण-पदार्थ</summary>

पद्अर्थ: जलै = आग में जलने से। सनेही = प्यारा, प्यार करने वाला। किरति = (कृत्य) करने योग्य, जिसके करने का तमन्ना है। संजोग = मिलाप की खातिर। हठि = हठ से। जलि जाईऐ = जल जाते हैं। प्रिअ संगु = प्यारे (पति) के साथ।2।
</details>

<details><summary>दर्पण-भाषार्थ</summary>

अर्थ: एक दूसरी को देख के मन के हठ के साथ (ही) जल जाते हैं (पर मरे पति की चिता में जल के स्त्री अपने) प्यारे का साथ नहीं प्राप्त कर सकती। (इस तरह बल्कि) कई जूनियों में भटकते हैं।2।
</details>

<details><summary>दर्पण-पदार्थ</summary>

पद्अर्थ: सील = मीठा स्वभाव। संजमि = संयम में, मर्यादा में, जुगति में। प्रिअ = प्यारे की। जमानै दुखु = जमों का दुख, मौत का डर, आत्मिक मौत का खतरा।3।
</details>

<details><summary>दर्पण-भाषार्थ</summary>

अर्थ: जो स्त्री मीठे स्वभाव की जुगति में रह के (अपने) प्यारे (पति) का हुक्म मानती है, उस स्त्री को यमों का दुख नहीं छू सकता।3।
</details>

<details><summary>दर्पण-पदार्थ</summary>

पद्अर्थ: जिन = जिस (स्त्री) ने। प्रिउ = पति। करि = करके। धंनु = धन्यता के योग्य, सराहनीय।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस (स्त्री) ने अपने पति को ही एक पति कर के समझा है (भाव, सिर्फ अपने पति में ही पति-भावना रखी है) जैसे भक्त का पति एक परमात्मा है। वह स्त्री असली सती है, वह भाग्यशाली है, वह परमात्मा की हजूरी में स्वीकार है।4।30।99।
</details>

<details><summary>दर्पण-पदार्थ</summary>

पद्अर्थ: धनवंत = धन वाले, धनाढ, धनवान। भागठ = भाग्यशाली। नाइ = नाम के द्वारा। सच नाइ = सदा स्थिर रहने वाले परमात्मा के नाम की इनायत से। गावह = हम गाते हैं। सहजि = आत्मिक अडोलता में। सुभाइ = श्रेष्ठ प्रेम में।1। रहाउ।
</details>

<details><summary>दर्पण-भाषार्थ</summary>

अर्थ: (ज्यों ज्यों) हम परमात्मा के गुण (मिल के) गाते हैं, सदा स्थिर प्रभु के नाम की इनायत से हम (परमात्मा के नाम धन के) धनी बनते जा रहे हैं। भाग्यशाली बनते जा रहे हैं, आत्मिक अडोलता में टिके रहते हैं, प्रेम में मगन रहते हैं।1। रहाउ।
</details>

[[0186]]
<details><summary>दर्पण-पदार्थ</summary>

पद्अर्थ: खोलि = खेल के। ता = तब। मनि = मन मे। निधाना = खजाना।1।
</details>

<details><summary>दर्पण-भाषार्थ</summary>

अर्थ: जब मैंने गुरु नानक देव से लेकर सारे गुरु साहिबान की वाणी का खजाना खोल के देखा, तब मेरे मन में आत्मिक आनंद का भण्डार भर गया।1।
</details>

<details><summary>दर्पण-टिप्पनी</summary>

(नोट: पाठक ध्यान से पढ़ें: खोल के ‘देखा’, ना कि ‘इकट्ठा किया’। गुरु अरजन साहिब ने सारे गुरु साहिबान की वाणी स्वयं एकत्र नहीं की, आपको सारी की सारी एकत्र की हुई वाणी गुरु राम दास जी से मिल गई)।
</details>

<details><summary>दर्पण-पदार्थ</summary>

पद्अर्थ: जा का = जिस का। अखूट = ना खत्म होने वाला।2।
</details>

<details><summary>दर्पण-भाषार्थ</summary>

अर्थ: इस खजाने में परमात्मा की महिमा के अमोलक रत्नों-लालों के भण्डार भरे हुए (मैंने देखे), जो कभी खत्म नहीं हो सकते, जो तौले नहीं जा सकते।2।
</details>

<details><summary>दर्पण-पदार्थ</summary>

पद्अर्थ: रलि मिलि = इकट्ठे हो के।3।
</details>

<details><summary>दर्पण-भाषार्थ</summary>

अर्थ: हे भाई! जो मनुष्य (सत्संग में) इकट्ठे हो के इन भण्डारों को खुद इस्तेमाल करते हैं व और लोगों को भी बाँटते हैं, उनके पास इस खजाने की कमी नहीं होती, बल्कि और-और बढ़होत्तरी होती है।3।
</details>

<details><summary>दर्पण-पदार्थ</summary>

पद्अर्थ: मसतकि = माथे पर। एतु = इस में। एतु खजाने = इस खजाने में।4।
</details>

<details><summary>दर्पण-भाषार्थ</summary>

अर्थ: (पर) हे नानक! कह: जिस मनुष्य के माथे पे परमात्मा की बख्शिश का लेख लिखा होता है, वही इस (महिमा के) खजाने में भागीदार बनाया जाता है (भाव, वही साधु-संगत में आ के महिमा की वाणी का आनंद पाता है)।4।31।100।
</details>

<details><summary>दर्पण-पदार्थ</summary>

पद्अर्थ: डरि = डर के, सहम के। मरते = आत्मिक मौत मरते। चूका = समाप्त हो गया। भरपूरि = हर जगह व्यापक।1।
</details>

<details><summary>दर्पण-भाषार्थ</summary>

अर्थ: जब तक हम ये समझते हैं कि परमात्मा कहीं दूर बसता है, तब तक (दुनिया के दुख रोग फिक्रों से) सहम सहम के आत्मिक मौत मरते रहते हैं। जब उसे (सारे संसार में कण कण में) व्यापक देख लिया, (उस वक्त दुनिया के दुख आदिक का) भय खत्म हो गया।1।
</details>

<details><summary>दर्पण-पदार्थ</summary>

पद्अर्थ: बलिहारै = कुर्बान। सरपर = जरूर। तारै = पार लंघाता है।1। रहाउ।
</details>

<details><summary>दर्पण-भाषार्थ</summary>

अर्थ: मैं अपने गुरु से कुर्बान जाता हूँ, वह (दुख-रोग-सोग आदिक के समुंदर में हम डूबतों को) छोड़ के नहीं जाता, वह (इस समुंदर में से) जरूर पार लंघाता है।1। रहाउ।
</details>

<details><summary>दर्पण-पदार्थ</summary>

पद्अर्थ: सोगु = फिक्र। गामु = गाना।2।
</details>

<details><summary>दर्पण-भाषार्थ</summary>

अर्थ: (हे भाई! दुनिया का) दुख रोग फिक्र (तभी व्यापता) है जब परमात्मा का नाम भूल जाता है। जब परमात्मा के महिमा के गीत गाते हैं तो (मन में) सदा आनंद बना रहता है।2।
</details>

<details><summary>दर्पण-पदार्थ</summary>

पद्अर्थ: न कहीजै = नहीं कहना चाहिए। गहीजै = पकड़ने चाहिए।3।
</details>

<details><summary>दर्पण-भाषार्थ</summary>

अर्थ: (हे भाई!) ना किसी की निंदा करनी चाहिए, ना किसी की खुशामद। (दुनिया का) मान त्याग के परमात्मा के चरण (हृदय में) टिका लेने चाहिए।3।
</details>

<details><summary>दर्पण-पदार्थ</summary>

पद्अर्थ: मंतु = उपदेश। चितारि = याद रख, चेते रख। दरबारि = दरबार में।4।
</details>

<details><summary>दर्पण-भाषार्थ</summary>

अर्थ: हे नानक! कह: (हे भाई!) गुरु का उपदेश अपने चित्त में परोए रख, सदा कायम रहने वाले परमात्मा की दरगाह में आनंद पाऐगा।4।32।101।
</details>

<details><summary>दर्पण-पदार्थ</summary>

पद्अर्थ: समीआ = समान, व्यापक। कहु = बताओ। का की = किस चीज की? कमीआ = कमी।1।
</details>

<details><summary>दर्पण-भाषार्थ</summary>

अर्थ: जिस मनुष्य को (ये यकीन बन जाए कि उसका) सज्जन प्रभु, मित्र प्रभु हर जगह व्यापक है, (हे भाई!) बता, उस मनुष्य को (फिर) किस चीज की कमी रह जाती है?।1।
</details>

<details><summary>दर्पण-पदार्थ</summary>

पद्अर्थ: सिउ = साथ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य का प्यार परमात्मा के साथ बन जाता है उसके हरेक दुख, हरेक दर्द, हरेक भ्रम-वहिम दूर हो जाते हैं। रहाउ।
</details>

<details><summary>दर्पण-पदार्थ</summary>

पद्अर्थ: कउ = को। अन = अन्य। लपटायो = चिपका हुआ।2।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य को परमात्मा के नाम का आनंद आ जाता है, वह (दुनिया के) अन्य (पदार्थों के) स्वादों से नहीं चिपकता।2।
</details>

<details><summary>दर्पण-पदार्थ</summary>

पद्अर्थ: किस कउ = किस को। तलै = नीचे।3।
</details>

<details><summary>दर्पण-टिप्पनी</summary>

नोट: ‘किस कउ’ में से शब्द ‘किसु’ की ‘ु’ की मात्रा संबंधक ‘कउ’ के कारण हट गई है।
</details>

<details><summary>दर्पण-भाषार्थ</summary>

अर्थ: जिस मनुष्य के बोले हुए बोल परमात्मा की हजूरी में माने जाते हैं, उसे किसी और की अधीनता नहीं रह जाती।3।
</details>

<details><summary>दर्पण-पदार्थ</summary>

पद्अर्थ: जा का = जिस (परमात्मा) का। ता का = उस (परमात्मा) का।4।
</details>

<details><summary>दर्पण-भाषार्थ</summary>

अर्थ: हे नानक! जिस परमातमा का रचा हुआ ये संसार है उस परमात्मा का सेवक जो मनुष्य बन जाता है उसे सदा आनंद प्राप्त रहता है।4।33।102।
</details>

<details><summary>दर्पण-पदार्थ</summary>

पद्अर्थ: जा कै = जिस के (हृदय में), जिस मनुष्य के दिल में। सम = बराबर, एक जैसा। जापै = प्रतीत होता है। काड़ा = झोरा, चिन्ता। बिआपै = प्रभाव डालता है।1।
</details>

<details><summary>दर्पण-भाषार्थ</summary>

अर्थ: (प्रभु की रजा में चलने के कारण) जिस मनुष्य के हृदय में हरेक दुख सुख एक जैसा ही प्रतीत होता है, उसे कोई चिन्ता-फिक्र कभी दबा नहीं सकती।1।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। हरि साधू = परमात्मा का भक्त।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के भक्त के हृदय में (सदा) आत्मिक अडोलता बनी रहती है, (सदा) आत्मिक आनंद बना रहता है। (हरि का भक्त) हरि-प्रभु की आज्ञा में ही चलता है।1। रहाउ।
</details>

<details><summary>दर्पण-पदार्थ</summary>

पद्अर्थ: अचिंतु = चिन्ता रहित प्रभु। मनि = मन में। कतहूँ = कभी भी।2।
</details>

<details><summary>दर्पण-भाषार्थ</summary>

अर्थ: (हे भाई!) चिन्ता-रहित परमात्मा जिस मनुष्य के हृदय में आ बसता है, उसे कभी कोई चिन्ता नहीं सताती।2।
</details>

<details><summary>दर्पण-पदार्थ</summary>

पद्अर्थ: मन ते = मन से। भरमा = भटकना। ता कै = उस के हृदय।3।
</details>

<details><summary>दर्पण-भाषार्थ</summary>

अर्थ: जिस मनुष्य के मन से भटकना खत्म हो जाती है, उसके मन में मौत का डर नहीं रह जाता।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। सगल = सारे। निधान = खजाने।4।
</details>

<details><summary>दर्पण-भाषार्थ</summary>

अर्थ: हे नानक! कह: गुरु ने जिस मनुष्य के हृदय में परमात्मा का नाम टिका दिया है उसके अंदर, जैसे, सारे खजाने आ जाते हैं।4।34।103।
</details>

<details><summary>दर्पण-पदार्थ</summary>

पद्अर्थ: अगम = अगम्य (पहुँच से परे)। प्रसादि = कृपा से।1।
</details>

<details><summary>दर्पण-भाषार्थ</summary>

अर्थ: (जिस मन में महिमा के चश्मे जारी हो जाते हैं) उस मन में अगम्य (पहुँच से परे) स्वरूप वाले परमात्मा का निवास हो जाता है। (पर) किसी विरले मनुष्य ने गुरु की कृपा से (ये भेद) समझा है।1।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। कथा = महिमा। कुंट = चश्मे। भुंचा = रस लिया, खाया, आस्वादन लिया।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य के भाग्यों में प्राप्ति का लेख होता है वह (गुरु की कृपा से) आत्मिक अडोलता और महिमा के अमृत के चश्मों का आनंद पाता है।1। रहाउ।
</details>

<details><summary>दर्पण-पदार्थ</summary>

पद्अर्थ: अनहत = एक रस। धुनि = सुर, आवाज।2।
</details>

<details><summary>दर्पण-भाषार्थ</summary>

अर्थ: (जहाँ महिमा और आत्मिक अडोलता के चश्मे चल पड़ते हैं) उसका हृदय-स्थल एक-रस महिमा की वाणी की इनायत से अनोखा (सुंदर) हो जाता है। उसकी जुड़ी तवज्जो पर परमात्मा (भी) मोहित हो जाता है।2।
</details>

<details><summary>दर्पण-पदार्थ</summary>

पद्अर्थ: अखारे = एकत्र।3।
</details>

<details><summary>दर्पण-भाषार्थ</summary>

अर्थ: (जहाँ महिमा के चश्मे जारी होते हैं) वहाँ (उस आत्मिक अवस्था में टिके हुए) संत जन परमात्मा के चरणों में जुड़ के आत्मिक अडोलता के अनेक और बेअंत अखाड़े रच के रखते हैं।3।
</details>

<details><summary>दर्पण-पदार्थ</summary>

पद्अर्थ: हरख = हर्ष, खुशी। बीआ = अन्य, दूसरा। गुरि = गुरु ने।4।
</details>

<details><summary>दर्पण-भाषार्थ</summary>

अर्थ: (उस अवस्था में) बेअंत खुशी ही खुशी बनी रहती है, किसी तरह की अन्य कोई चिन्ता फिक्र नहीं। (हे भाई!) गुरु ने वह आत्मिक ठिकाना (मुझे) नानक को (भी) बख्शा है।4।35।104।
</details>

<details><summary>दर्पण-पदार्थ</summary>

पद्अर्थ: कवन रूपु = कौन सी शक्ल? जोग = योग के साधन। काइआ = काया,शरीर। साधउ = साधूँ, मैं वश में करूँ।1।
</details>

<details><summary>दर्पण-भाषार्थ</summary>

अर्थ: (हे प्रभु! जगत के सारे जीव तेरा ही रूप हैं और तेरा कोई खास रूप नहीं। मैं नहीं जानता कि) तेरा वह कौन सा रूप है जिसका मैं ध्यान धरूँ। (हे प्रभु! मुझे समझ नहीं कि) जोग का वह कौन सा साधन है जिससे मैं अपने शरीर को वश में ले आऊँ (और तुझे प्रसन्न करूँ)। योग साधना के साथ तुझे खुश नहीं किया जा सकता।1।
</details>

[[0187]]
<details><summary>दर्पण-पदार्थ</summary>

पद्अर्थ: तुझु = तुझे। तुझु गावउ = मैं तेरी महिमा करूँ। पारब्रहम = हे पारब्रह्म! रीझावउ = मैं (तुझे) प्रसन्न करूँ।1। रहाउ।
</details>

<details><summary>दर्पण-भाषार्थ</summary>

अर्थ: हे पारब्रह्म प्रभु! (तेरे बेअंत गुण हैं, मुझे समझ नहीं आती कि) मैं तेरा कौन सा गुण ले के तेरी महिमा करूँ, और कौन से बोल बोल के तुझे प्रसन्न करूँ? रहाउ।
</details>

<details><summary>दर्पण-पदार्थ</summary>

पद्अर्थ: बिधि = तरीका। जितु = जिससे। तरउ = तैरूँ, मैं पार होऊँ।2।
</details>

<details><summary>दर्पण-भाषार्थ</summary>

अर्थ: हे पारब्रह्म! मैं तेरी कौन सी पूजा करूँ (जिससे तू प्रसन्न हो सके)? हे प्रभु! वह कौन सा तरीका है जिससे मैं संसार समुंदर पार लांघ जाऊँ?।2।
</details>

<details><summary>दर्पण-पदार्थ</summary>

पद्अर्थ: मलु = मैल। खोइ = दूर करे।3।
</details>

<details><summary>दर्पण-भाषार्थ</summary>

अर्थ: वह कौन सी तप साधना है जिससे मनुष्य (कामयाब) तपस्वी कहलवा सकता है (और तुझे खुश कर सकता है)? वह कौन सा नाम है (जिसका जाप करके) (मनुष्य अपने अंदर से) अहंकार की मैल दूर कर सकता है?।3।
</details>

<details><summary>दर्पण-पदार्थ</summary>

पद्अर्थ: घाल = मेहनत। जिसु = जिस (मनुष्य) को। करि = कर के।4।
</details>

<details><summary>दर्पण-टिप्पनी</summary>

नोट: ‘तिस ही’ में से ‘तिसु’ की ‘ु’ मात्रा संबंधक ‘ही’ के कारण हट गई है।
</details>

<details><summary>दर्पण-भाषार्थ</summary>

अर्थ: हे नानक! (मनुष्य सिर्फ अपने प्रयासों के आसरे प्रभु को प्रसन्न नहीं कर सकता। उसी मनुष्य के गाए हुए) गुण (की हुई) पूजा, ज्ञान और (जुड़ी हुई) तवज्जो आदिक की सारी मेहनत (सफल होती है) जिस पर दयाल हो के कृपा करके गुरु मिलता है।4।
</details>

<details><summary>दर्पण-पदार्थ</summary>

पद्अर्थ: तिन ही = तिनि ही, वे ही, उसने ही।1। रहाउ दूजा।
</details>

<details><summary>दर्पण-टिप्पनी</summary>

नोट: ‘तिन ही’ में से ‘तिनि’ की आखिरी ‘ि’ मात्रा क्रिया विशेषण ‘ही’ के कारण हट गई।
</details>

<details><summary>दर्पण-भाषार्थ</summary>

अर्थ: उसी की ही की हुई महिमा (स्वीकार है), उसी ने ही प्रभु के साथ जान पहिचान डाली है (जिसे गुरु मिला है और) जिसकी अरदास सारे सुख देने वाला परमात्मा मान लेता है।1। रहाउ दूजा।36।105।
</details>

<details><summary>दर्पण-पदार्थ</summary>

पद्अर्थ: तनु = शरीर। जा के = जिस का। गरबा = अहंकार। मिलख = जमीन। दरबा = द्रव्य, धन।1।
</details>

<details><summary>दर्पण-भाषार्थ</summary>

अर्थ: (हे भाई!) ये शरीर, जिसका (तू) गर्व करता है (सदा वास्ते) अपना नहीं है। राज, भूमि, धन (ये भी सदा के लिए) अपने नहीं हैं।1।
</details>

<details><summary>दर्पण-पदार्थ</summary>

पद्अर्थ: का कउ = किसे? लपटाइओ = चिपका हुआ, मोह कर रहा। ते = से।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! तू) किस किस से मोह कर रहा है? (इनमें से कोई भी सदा के लिए) तेरा अपना नहीं है। (सदा के लिए) अपना (बने रहने वाला परमात्मा का) नाम (ही) है (जो) गुरु से प्राप्त होता है।1। रहाउ।?
</details>

<details><summary>दर्पण-पदार्थ</summary>

पद्अर्थ: सुत = पुत्र। बनिता = स्त्री। इसट = प्यारे। आप = अपना। माई = माँ।2।
</details>

<details><summary>दर्पण-भाषार्थ</summary>

अर्थ: पुत्र, स्त्री, भाई, प्यारे मित्र, पिता, माता (इनमें से कोई भी सदा के लिए) अपना नहीं है।2।
</details>

<details><summary>दर्पण-पदार्थ</summary>

पद्अर्थ: रूपा = चाँदी। फुनि = भी। दाम = दौलत। हैवर = हय+वर, बढ़िया घोड़े। गैवर = गज+वर, बढ़िया हाथी।3।
</details>

<details><summary>दर्पण-भाषार्थ</summary>

अर्थ: (हे भाई!) सोना, चाँदी व दौलत भी (सदा के लिए) अपने नहीं हैं। बढ़िया घोड़े, बढ़िया हाथी (ये भी सदा के लिए) अपने काम नहीं आ सकते।3।
</details>

<details><summary>दर्पण-पदार्थ</summary>

पद्अर्थ: जे = जिसे। गुरि = गुरु ने। बखसि = बख्शिश करके।4।
</details>

<details><summary>दर्पण-टिप्पनी</summary>

नोट: ‘जिस का/तिस का’ में से शब्द ‘तिसु’ ‘जिसु’ में ‘ु’ संबंधक कारक के कारण हट गई है।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य को बख्शिश करके गुरु ने (प्रभु के साथ) मिला दिया है, जिस मनुष्य का (सदा का साथी) परमात्मा बन गया है, सब कुछ उसका अपना है (भाव, उसे सारा जगत अपना दिखाई देता है, उसे दुनिया के साक-सम्बंधियों का, दुनिया के धन-पदार्थों का बिछोड़ा दुखी नहीं कर सकता)।4।37।106।
</details>

<details><summary>दर्पण-पदार्थ</summary>

पद्अर्थ: ता ते = उन (चरणों की) इनायत से। सगले = सारे।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु के चरण मेरे माथे पर टिके हुए हैं, उनकी इनायत से मेरे सारे दुख दूर हो गए हैं।1।
</details>

<details><summary>दर्पण-पदार्थ</summary>

पद्अर्थ: किउ = को, से। कुरबानी = सदके। आतमु = अपने आप को, आत्मिक जीवन को। चीनि = परख के। परम = सबसे ऊँचा। मानी = मैं मानता हूँ।1। रहाउ।
</details>

<details><summary>दर्पण-भाषार्थ</summary>

अर्थ: मैं अपने गुरु से सदके जाता हूँ (गुरु की कृपा से) मैं अपने आत्मिक जीवन की पड़ताल कर कर के (आत्म-मंथन कर करके) सबसे श्रेष्ठ आनंद ले रहा हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: रेणु = धूल। मुखि = मुंह पर, माथे पर। अहंबुधि = अहंकार वाली बुद्धि। जिनि = उस (मनुष्य) ने।2।
</details>

<details><summary>दर्पण-भाषार्थ</summary>

अर्थ: जिस मनुष्य के माथे पर गुरु के चरणों की धूल लग गई, उसने अपनी सारी अहम् (पैदा करने वाली) बुद्धि त्याग दी।2।
</details>

<details><summary>दर्पण-पदार्थ</summary>

पद्अर्थ: मनि = मन में। ता ते = उसकी इनायत से। मोहि = मैं।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु का शब्द मेरे मन को प्यारा लग रहा है, उसकी इनायत से मैं परमात्मा के दर्शन कर रहा हूँ।3।
</details>

<details><summary>दर्पण-पदार्थ</summary>

पद्अर्थ: जीअ आधारु = जीवात्मा का आसरा। प्राण आधारु = प्राणों का आसरा।4।
</details>

<details><summary>दर्पण-भाषार्थ</summary>

अर्थ: हे नानक! (कह: मेरे वास्ते) गुरु (ही सारे) सुखों को देने वाला है, गुरु कर्तार (का रूप) है। गुरु मेरी जीवात्मा का सहारा है, गुरु मेरे प्राणों का सहारा है।4।38।107।
</details>

<details><summary>दर्पण-पदार्थ</summary>

पद्अर्थ: रे = हे! कउ = को। आहि = तमन्ना कर। जा कै = जिसके घर में। ऊणा = कमी।1।
</details>

<details><summary>दर्पण-भाषार्थ</summary>

अर्थ: हे मेरे मन! तू उस परमात्मा को मिलने की चाहत रख, जिसके घर में किसी चीज की भी कमी नहीं है।1।
</details>

<details><summary>दर्पण-पदार्थ</summary>

पद्अर्थ: सा = जैसा। करि = बना। सद = सदा।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मित्र मन! परमात्मा जैसा प्रीतम बना, उस (प्रीतम को) प्राणों के आसरे (प्रीतम) को सदा अपने चित्त में परोए रख।1। रहाउ।
</details>

<details><summary>दर्पण-पदार्थ</summary>

पद्अर्थ: सेवि = स्मरण कर। सेवा = भक्ति। आदि = सब की शुरूवात। पुरख = सर्व व्यापक। अपरंपर = परे से परे।2।
</details>

<details><summary>दर्पण-भाषार्थ</summary>

अर्थ: हे मेरे मन! तू उस परमात्मा की सेवा-भक्ति कर, जो (सारे जगत का) मूल है, जो सब में व्यापक है, जो परे से परे है (बेअंत है) और जो प्रकाश-रूप है।2।
</details>

<details><summary>दर्पण-पदार्थ</summary>

पद्अर्थ: मन = हे मन! आदि = शुरू से ही। जुगादि = युगों के आरम्भ से ही। जा का = जिसका।3।
</details>

<details><summary>दर्पण-भाषार्थ</summary>

अर्थ: हे (मेरे) मन! तू उस परमात्मा पर (अपनी सारी जरूरतें पूरी होने की) आस रख जिस (की सहायता) का भरोसा सदा से ही (सब जीवों को है)।3।
</details>

<details><summary>दर्पण-पदार्थ</summary>

पद्अर्थ: नानक गावै = नानक गाता है। सोई = उस प्रभु को ही।4।
</details>

<details><summary>दर्पण-टिप्पनी</summary>

नोट: शब्द ‘नानक’ करता कारक, एकवचन है।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा से प्रीति करने की इनायत से सदा आत्मिक आनंद मिलता है, नानक (अपने) गुरु को मिल के उसके गुण गाता है।4।39।108।
</details>

<details><summary>दर्पण-पदार्थ</summary>

पद्अर्थ: हम = (भाव,) मैं। माना = मानता हूँ, स्वीकार करता हूँ। कुसल = सुख। कुसल समाना = सुख जैसे, सुख रूप।1।
</details>

<details><summary>दर्पण-भाषार्थ</summary>

अर्थ: (हे भाई!) मेरा मित्र प्रभु जो कुछ करता है, उसे मैं (सिर-माथे) स्वीकार करता हूँ। मित्र-प्रभु के किए काम मुझे सुखदायक (प्रतीत होते) हैं।1।
</details>

<details><summary>दर्पण-पदार्थ</summary>

पद्अर्थ: टेक = आसरा। मनि चिति = मन चित्त में। जिसु = जिस (परमात्मा) का। किछु करणा = ये सब कुछ बनाया हुआ, ये सारी रचना।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मेरे मन-चित्त में सिर्फ ये सहारा है कि जिस परमात्मा की ये सारी रचना है वह मेरा मित्र है।1। रहाउ।
</details>

<details><summary>दर्पण-पदार्थ</summary>

पद्अर्थ: वेपरवाहा = बे मुहथाज। ते = से, साथ। मोहि = मेरा। असनाहा = स्नेह, प्यार।2।
</details>

<details><summary>दर्पण-भाषार्थ</summary>

अर्थ: (हे भाई!) मेरा मित्र प्रभु बे-मोहताज है (उसे किसी की कोई गर्ज नहीं, किसी से भय नहीं), गुरु की कृपा से उसके साथ मेरा प्यार बन गया है (भाव, मेरे साथ उसकी सांझ इस वास्ते नहीं बनी कि उसे कोई गरज थी। ये तो सत्गुरू की मेहर हुई है)।2।
</details>

<details><summary>दर्पण-पदार्थ</summary>

पद्अर्थ: अंतरजामी = दिल की जानने वाला। समरथ = सब ताकतों का मालिक।3।
</details>

<details><summary>दर्पण-भाषार्थ</summary>

अर्थ: मेरा मित्र-प्रभु (हरेक जीव के) दिल की जानने वाला है। सब ताकतों का मालिक है, सब में व्यापक है, बेअंत है, सब का मालिक है।3।
</details>

<details><summary>दर्पण-पदार्थ</summary>

पद्अर्थ: दासे = सेवक। ठाकुर = मालिक। महतु = महत्व, महत्वता, बड़ाई। तेरे = तेरे (सेवक बनने से)।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे प्रभु! तू मेरा मालिक है, मैं तेरा सेवक हूँ। तेरा सेवक बनने से ही (लोक-परलोक में) आदर मिलता है बड़ाई मिलती है।4।40।109।
</details>

[[0188]]
<details><summary>दर्पण-पदार्थ</summary>

पद्अर्थ: जा कउ = जिसे, जिस पे। समरथ = हे समर्थ प्रभु! अंगा = पक्ष। कालंगा = कलंक, दाग़।1।
</details>

<details><summary>दर्पण-भाषार्थ</summary>

अर्थ: हे सब ताकतों के मालिक प्रभु! जिस मनुष्य का तू सहायक बनता है, उसे कोई (विकार आदि का) दाग नहीं छू सकता।1।
</details>

<details><summary>दर्पण-पदार्थ</summary>

पद्अर्थ: माधउ = (माया धव) माया का पति, हे प्रभु! संसारी = दुनियावी (आस)।1। रहाउ।
</details>

<details><summary>दर्पण-भाषार्थ</summary>

अर्थ: हे माया के पति-प्रभु! जिस मनुष्य को (सिर्फ) तेरी (सहायता की) उम्मीद है, उसे दुनिया (के लोगों की सहायता) की उम्मीद (करने की जरूरत) नहीं (रहती)।1। रहाउ।
</details>

<details><summary>दर्पण-पदार्थ</summary>

पद्अर्थ: सहसा = सहम।2।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य के हृदय में मालिक प्रभु की याद रहती है, उसे (दुनिया का) कोई सहम-फिक्र छू नहीं सकता।2।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! धीर = धीरज, सहारा। निकटि = नजदीक। पीर = पीड़ा, दुख-कष्ट।3।
</details>

<details><summary>दर्पण-भाषार्थ</summary>

अर्थ: हे प्रभु! जिस मनुष्य को तूने धैर्य दिया है, कोई दुख-कष्ट उसके नजदीक नहीं फटक सकता।3।
</details>

<details><summary>दर्पण-पदार्थ</summary>

पद्अर्थ: सो = वह। कहु = कह। नानक = हे नानक!।4।
</details>

<details><summary>दर्पण-भाषार्थ</summary>

अर्थ: हे नानक! कह: मैंने वह गुरु ढूँढ लिया है, जिसने मुझे (ऐसी ताकतों का मालिक) सर्व-व्यापक बेअंत प्रभु दिखा दिया है।4।41।110।
</details>

<details><summary>दर्पण-पदार्थ</summary>

पद्अर्थ: देह = (मानव-) शरीर। दुलभ = दुर्लभ, मुश्किल से मिलने वाली। ते = वह लोग। आतम घाती = अपनी आत्मा का नाश करने वाले।1।
</details>

<details><summary>दर्पण-भाषार्थ</summary>

अर्थ: ये दुर्लभ मानव शरीर बड़े भाग्यों से मिलता है। (पर) जो मनुष्य (ये शरीर प्राप्त करके) परमात्मा का नाम नहीं जपते, वे आत्मिक मौत ले लेते हैं।1।
</details>

<details><summary>दर्पण-पदार्थ</summary>

पद्अर्थ: मरि न जाही = क्या वो मर नहीं जाते? वो जरूर आत्मिक मौत मर जाते हैं। बिहून = विहीन।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्यों को परमात्मा (का नाम) भूल जाता है, वे जरूर आत्मिक मौत मर जाते हैं। (क्योंकि) परमात्मा के नाम से वंचित रहे व्यक्ति का जीवन किसी भी काम का नहीं।1। रहाउ।
</details>

<details><summary>दर्पण-पदार्थ</summary>

पद्अर्थ: हसत = हँसते। बिसथार = विस्तार, फैलाव। मिरतक = मृतक, मुर्दा।2।
</details>

<details><summary>दर्पण-भाषार्थ</summary>

अर्थ: (परमात्मा के नाम से वंचित मनुष्य) खाने-पीने-हसने-खेलने के पसारा पसारते हैं (पर ये ऐसे ही है जैसे किसी मुर्दे को श्रृंगारना, और) मुर्दे को श्रृंगार का कोई लाभ नहीं होता।2।
</details>

<details><summary>दर्पण-पदार्थ</summary>

पद्अर्थ: जसु = यश, महिमा। परमानंदा = सब से श्रेष्ठ आनंद का मालिक प्रभु। पंखी = पक्षी। त्रिगद जोनि = टेढ़ी जूनियों वाले, टेढे हो के चलने वाली जूनें। ते = से।3।
</details>

<details><summary>दर्पण-भाषार्थ</summary>

अर्थ: जो मनुष्य सबसे श्रेष्ठ आनंद के मालिक प्रभु की महिमा नहीं सुनते, वो पशु-पक्षी व टेढ़े हो के चलने वाले (रेंगने वाले) जीवों की जूनियों से भी बुरे हैं।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। मंत्र = उपदेश। द्रिढ़ाइआ = हृदय में पक्का किया। रिद माहि = हृदय में।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य के हृदय में गुरु ने अपना उपदेश पक्का कर दिया है, उसके हृदय में सिर्फ परमात्मा का नाम ही सदा टिका रहता है।4।42।111।
</details>

<details><summary>दर्पण-पदार्थ</summary>

पद्अर्थ: का की = किस की? का को = किस का? नाम धरीक = नाम-मात्र ही, सिर्फ कहने मात्र ही। सभि = सारे।1।
</details>

<details><summary>दर्पण-भाषार्थ</summary>

अर्थ: (असल में सदा के लिए) ना कोई किसी की माँ है, ना कोई किसी का पिता है। (माता-पिता-पुत्र-सत्री आदि ये) सारे साक सदा कायम रहने वाले नहीं हैं, कहने मात्र के ही हैं।1।
</details>

<details><summary>दर्पण-पदार्थ</summary>

पद्अर्थ: काहे कउ = क्यूँ? मूरख = हे मूर्ख! भखलाइआ = बड़ बड़ाना, सपने के असर तहत बोल रहा है। मिलि = मिल के। संजोगि = पिछले किए कर्मों के संजोग अनुसार। हुकमि = (प्रभु के) आदेश से।1। रहाउ।
</details>

<details><summary>दर्पण-भाषार्थ</summary>

अर्थ: हे मूर्ख! तू क्यूँ (बिलक रहा है, जैसे) सपने के असर में बोल रहा है? (तुझे ये सूझ नहीं कि) तू परमात्मा के हुक्म में (पिछले) संयोगों के अनुसार (इन माता-पिता आदि संबंधियों से) मिल के (जगत में) आया है (जब तक ये संयोग कायम है तब तक इन संबंधियों से तेरा मेल रह सकता है)।1। रहाउ।
</details>

<details><summary>दर्पण-पदार्थ</summary>

पद्अर्थ: एका = (सब जीवों की) एक ही। कहा = कहाँ? क्यों? रोति = रोता।2।
</details>

<details><summary>दर्पण-टिप्पनी</summary>

नोट: ‘एका’ स्त्रीलिंग है व ‘एको’ पुलिंग।
</details>

<details><summary>दर्पण-भाषार्थ</summary>

अर्थ: सब जीवों की एक ही मिट्टी है, सब में (कर्तार की) एक ही ज्योति मौजूद है, सब में एक ही प्राण हैं (जितना समय संजोग कायम है उतना समय ये तत्व इकट्ठे हैं। संजोगों की समाप्ति पर तत्व अलग-अलग हो जाते हैं। किसी को किसी के वास्ते) रोने की जरूरत नहीं पड़ती (रोने का लाभ भी नहीं होता)।2।
</details>

<details><summary>दर्पण-पदार्थ</summary>

पद्अर्थ: करि = कर के, कह के। बिललाही = (लोग) बिलकते हैं। जीअरा = जीवात्मा।3।
</details>

<details><summary>दर्पण-भाषार्थ</summary>

अर्थ: (किसी संबन्धी के विछुड़ने पर लोग) ‘मेरा मेरा’ कह के बिलखते हैं, (पर ये नहीं समझते कि सदा के लिए कोई किसी का ‘मेरा’ नहीं और) ये जीवात्मा मरने वाली नहीं है।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। कपाट = किवाड़, भ्रम के पर्दे। भ्रम = भटकना। थाट = पसारे, बनावटें।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्यों के (माया के मोह से जकड़े हुए) किवाड़ गुरु ने खोल दिए, वे मोह के बंधनों से स्वतंत्र हो गए, उनकी मोह के भटकनों के सारे पसारे समाप्त हो गए।4।43।112।
</details>

<details><summary>दर्पण-पदार्थ</summary>

पद्अर्थ: दीसहि = दिखते हैं। तिन कउ = उन्हें। बिआपै = दबाए रखता है।1।
</details>

<details><summary>दर्पण-भाषार्थ</summary>

अर्थ: (हे भाई! दुनिया में धन प्रभुता आदि से) जो लोग बड़े-बड़े दिखाई देते हैं, उन्हें (सदा ही) चिन्ता का रोग दबाए रखता है।1।
</details>

<details><summary>दर्पण-पदार्थ</summary>

पद्अर्थ: कोउ = कोई भी। माया वडिआई = माया के कारण मिले आदर से। जिनि = जिस ने।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) माया के कारण (जगत में) मिले आदर से कोई भी मनुष्य (असल में) बड़ा नहीं है। वही मनुष्य बड़ा है, जिसने परमात्मा के साथ लगन लगाई हुई है।1। रहाउ।
</details>

<details><summary>दर्पण-पदार्थ</summary>

पद्अर्थ: भूमीआ = जमीन का मालिक। भूमि ऊपरि = जमीन की खातिर। लूझै = लड़ता झगड़ता है।2।
</details>

<details><summary>दर्पण-भाषार्थ</summary>

अर्थ: जमीन का मालिक मनुष्य जमीन की (मल्कियत की) खातिर (औरों से) सदा लड़ता-झगड़ता रहता है (ये जमीन यहीं ही) छोड़ के (आखिर यहाँ से) चल पड़ता है। (पर सारी उम्र उसकी मल्कियत की) तृष्णा नहीं खत्म होती।2।
</details>

<details><summary>दर्पण-पदार्थ</summary>

पद्अर्थ: ततु = तत्व, सार, निचोड़, असल काम की बात। छुटकारा = माया के मोह से खलासी।3।
</details>

<details><summary>दर्पण-भाषार्थ</summary>

अर्थ: हे नानक! कह: हमने विचार करके ये काम की बात ढूँढी है कि परमात्मा के भजन के बिना माया के मोह से निजात नहीं मिलती (और जब तक माया का मोह कायम है तब तक मनुष्य का दायरा छोटा ही रहता है।3।44।113।
</details>

<details><summary>दर्पण-पदार्थ</summary>

पद्अर्थ: पूरा = जिसमें कोई कमी नही। मारगु = (जिंदगी का) रास्ता। सभु किछु = हरेक उद्यम।1।
</details>

<details><summary>दर्पण-भाषार्थ</summary>

अर्थ: (गुरु की मेहर से) जिस मनुष्य के हृदय में परमात्मा का नाम बसता है, उसका हरेक उद्यम कमी-रहित होता है (क्योंकि) परमात्मा का नाम ही (जीवन का) सही रास्ता है, नाम ही असल (तीर्थ) स्नान है।1।
</details>

<details><summary>दर्पण-पदार्थ</summary>

पद्अर्थ: पूरी रही = सदा इज्जत बनी रही। जा = जब। पूरै = अचूक (गुरु) ने। ताकी = देखूँ। जन = (उन) लोगों ने।1। रहाउ।
</details>

<details><summary>दर्पण-भाषार्थ</summary>

अर्थ: (पूरे गुरु की मेहर से) जिस मनुष्यों ने (अपने सब कार्य-व्यवहारों में) परमात्मा का आसरा लिए रखा, उनकी इज्जत सदा बनी रही क्योंकि अचूक गुरु ने उनकी इज्जत रखी।1। रहाउ।
</details>

<details><summary>दर्पण-पदार्थ</summary>

पद्अर्थ: राजु जोगु = दुनिया के राज-भाग भी और परमात्मा से मेल भी।2।
</details>

<details><summary>दर्पण-भाषार्थ</summary>

अर्थ: (गुरु की मेहर से जो मनुष्य परमात्मा की शरण में रहता है वह) सदा के लिए आत्मिक आनंद पाता है और संतोष वाला जीवन व्यातीत करता है। (परमात्मा की शरण ही उसके वास्ते) अचूक तप है, वह पूर्ण राज भी भोगता है और परमात्मा के चरणों से भी जुड़ा रहता है।2।
</details>

<details><summary>दर्पण-पदार्थ</summary>

पद्अर्थ: मारगि = रास्ते पर। पतित = (विकारों में) गिरे हुए। लोकीक = लोकाचारी, लोगों के साथ व्यवहार।3।
</details>

<details><summary>दर्पण-भाषार्थ</summary>

अर्थ: (गुरु की मेहर से जो मनुष्य) परमात्मा के राह पर चलते हैं वह (पहले) विकारों में गिरे हुए भी (अब) पवित्र हो जाते हैं। (उन्हें लोक-परलोक में) सदा के लिए शोभा मिलती है। लोगों के साथ उनका मेल जोल-व्यवहार भी ठीक रहता है।3।
</details>

<details><summary>दर्पण-पदार्थ</summary>

पद्अर्थ: हदूरा = अंग-संग।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य को मेरा अचूक गुरु मिल पड़ता है, कर्तार विधाता सदा उस मनुष्य के अंग-संग बसता है।4।45।114।
</details>

[[0189]]
<details><summary>दर्पण-पदार्थ</summary>

पद्अर्थ: धुरि = पैरों की खाक। अघ = पाप। कोटि = करोड़ों।
</details>

<details><summary>दर्पण-टिप्पनी</summary>

(नोट: शब्द ‘काटि’ = करोड़; ‘कोटु’ = किला; ‘कोट’ = किले)।
</details>

<details><summary>दर्पण-पदार्थ</summary>

प्रसादि = कृपा से। छोट = खलासी।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु संत के चरणों की धूल (माथे पे लगाने) से (मनुष्य के) करोड़ों पाप दूर हो जाते हैं। गुरु संत की कृपा से (मनुष्य को) जनम मरण के चक्र से निजात मिल जाती है।1।
</details>

<details><summary>दर्पण-पदार्थ</summary>

पद्अर्थ: जपीऐ = जपते हैं। ते = से।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु संत का दर्शन (ही) मुकम्मल (तीर्थ) स्नान है। गुरु संत की कृपा से परमात्मा का नाम जपा जा सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: संगि = संगति में। द्रिसटि आवै = दिखता है। सभु = हर जगह।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु संत की संगत में (रहने से) अहंकार दूर हो जाता है (गुरु की संगति में रहने वाले मनुष्य को) हर जगह एक परमात्मा ही नजर आता है।2।
</details>

<details><summary>दर्पण-पदार्थ</summary>

पद्अर्थ: वसि = वश में। पंचा = (कामादिक) पाँचो। रिदै = हृदय में। संचा = संचित कियाए एकत्र किया।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य पर गुरु-संत मेहरवान हो जाए, (कामादिक) पाँचों दूत उसके वश में आ जाते हैं, वह मनुष्य आत्मिक जीवन देने वाला हरि-नाम अपने हृदय में इकट्ठा कर लेता है।3।
</details>

<details><summary>दर्पण-पदार्थ</summary>

पद्अर्थ: जा का = जिस (मनुष्य) का। करम = भाग्य। तिसु = उसे। साधू = गुरु।4।
</details>

<details><summary>दर्पण-भाषार्थ</summary>

अर्थ: (पर) हे नानक! कह: उस मनुष्य को (ही) गुरु के चरण (परसने को) मिलते हैं, जिसकी बड़ी (बढ़िया) किस्मत हो।4।46।115।
</details>

<details><summary>दर्पण-पदार्थ</summary>

पद्अर्थ: जपत = जपते हुए। कमलु = हिरदा (कौल फुल = कमल का फूल)। परगासै = खिल जाता है। त्रास = डर। नासै = दूर हो जाता है, नाश हो जाता है।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के गुण गाने से (हृदय) कमल के फूल जैसा खिल उठता है। परमात्मा का नाम स्मरण करने से हरेक तरह के डर दूर हो जाता है।1।
</details>

<details><summary>दर्पण-पदार्थ</summary>

पद्अर्थ: सा = वही। मति = अक्ल। पूरी = त्रुटि हीन। जितु = जिस (अक्ल) से। साधू संगु = गुरु का संग।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वही अक्ल किसी गलती करने से बची समझो, जिस अक्ल की इनायत से मनुष्य परमात्मा के गुण गाता है (पर ये बुद्धि उस मनुष्य के अंदर पैदा होती है जो) सौभाग्य से गुरु की संगति प्राप्त कर लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: साध संगि = गुरु की संगति में। निधि = खजाने। सभि = सारे।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु की सँगत में रहने से परमात्मा का नाम खज़ाना मिल जाता है, और गुरु की सँगत में रहने से सभी काम सफल हो जाते हैं।2।
</details>

<details><summary>दर्पण-पदार्थ</summary>

पद्अर्थ: परवाणु = स्वीकार। ते = से, साथ। वखाणु = उचारना।3।
</details>

<details><summary>दर्पण-भाषार्थ</summary>

अर्थ: परमात्मा की भक्ति करने से मानव जनम सफल हो जाता है (परमात्मा की भक्ति) परमात्मा का नाम उचारना, गुरु की कृपा से ही मिलता है।3।
</details>

<details><summary>दर्पण-पदार्थ</summary>

पद्अर्थ: जा कै रिदै = जिसके हृदय में।4।
</details>

<details><summary>दर्पण-भाषार्थ</summary>

अर्थ: हे नानक! कह: (सिर्फ) वह मनुष्य (परमात्मा की दरगाह में) स्वीकार होता है, जिसके हृदय में सदा परमात्मा (का नाम) बसता है।4।47।116।
</details>

<details><summary>दर्पण-पदार्थ</summary>

पद्अर्थ: एकसु सिउ = एक (परमात्मा) के साथ ही। जा का = जिसका। तिसै = उसी का। तात = ईरखा, जलन।1।
</details>

<details><summary>दर्पण-भाषार्थ</summary>

अर्थ: (गुरु की कृपा से) जिस मनुष्य का मन एक परमात्मा के साथ ही रंगा रहता है, उसे औरों के साथ ईष्या करनी भूल जाती है।1।
</details>

<details><summary>दर्पण-पदार्थ</summary>

पद्अर्थ: करन करावन = (सब कुछ) करने की ताकत रखने वाला और सब जीवों से कराने की ताकत रखने वाला। सोई = वह (परमात्मा) ही।1। रहाउ।
</details>

<details><summary>दर्पण-भाषार्थ</summary>

अर्थ: (जिस मनुष्य पे गुरु की कृपा होती है, उसे कहीं भी) गोबिंद के बिना और कोई (दूसरा) नहीं दिखता। (उसे हर जगह) वही कर्तार दिखता है जो सब कुछ करने की स्मर्था वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: मनहि = मन में, मन लगा के। मुखि = मुंह से। इत = इस लोक में। उत = उस लोक में, परलोक में। कतहि = कहीं भी।2।
</details>

<details><summary>दर्पण-भाषार्थ</summary>

अर्थ: (गुरु की कृपा से जो मनुष्य) मन लगा के नाम जपने की कमाई करता है और मुंह से सदा परमात्मा का नाम उचारता है, वह मनुष्य (स्वच्छ आत्मिक जीवन के स्तर से) कभी भी नहीं डोलता- ना इस लोक में ना ही परलोक में।2
</details>

<details><summary>दर्पण-पदार्थ</summary>

पद्अर्थ: जा कै = जिस के (हृदय) में। साहु = शाहु, शाहुकार। सचु = सदा कायम रहने वाला। गुरि = गुरु ने। विसाहु = एतबार, साख।3।
</details>

<details><summary>दर्पण-भाषार्थ</summary>

अर्थ: (गुरु की कृपा से) जिस मनुष्य के पास परमात्मा का नाम-धन है, वह ऐसा शाहूकार है, जो सदा ही शाहूकार टिका रहता है। पूरे गुरु ने (परमात्मा की हजूरी में उसकी) साख बना दी है।3।
</details>

<details><summary>दर्पण-पदार्थ</summary>

पद्अर्थ: पुरखु = सर्व व्यापक। जीवन = (सब जीवों की) जिंदगी (का आसरा)। परम पदु = सबसे ऊँचा आत्मिक दर्जा।4।
</details>

<details><summary>दर्पण-भाषार्थ</summary>

अर्थ: हे नानक! कह: (गुरु की कृपा से) जिस मनुष्य को सर्व-व्यापक प्रभु, सब जीवों की जिंदगी का सहारा प्रभु मिल पड़ा है उसने सबसे ऊँचा आत्मिक दर्जा हासिल कर लिया है।4।48।117।
</details>

<details><summary>दर्पण-पदार्थ</summary>

पद्अर्थ: भगत कै = भक्त के हृदय में। प्रान अधारु = प्राणों का आसरा। नामो = नाम ही।1।
</details>

<details><summary>दर्पण-भाषार्थ</summary>

अर्थ: भक्ति करने वाले मनुष्य के हृदय में परमात्मा का नाम उसकी जिंदगी का सहारा है। नाम ही उसके वास्ते धन है, और नाम ही उसके वास्ते (असली) वणज-व्यापार है।1।
</details>

<details><summary>दर्पण-पदार्थ</summary>

पद्अर्थ: करि = करके।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य के हृदय में परमात्मा का) नाम है, वह मनुष्य (लोक परलोक में) आदर हासिल करता है, शोभा पाता है। (पर, ये हरि-नाम उसी मनुष्य को मिलता है) जिसे मेहर करके परमात्मा खुद (गुरु से) दिलवाता है।1। रहाउ।
</details>

<details><summary>दर्पण-पदार्थ</summary>

पद्अर्थ: सुख असथानु = आत्मिक आनंद (देने) का श्रोत। रतु = रंगा हुआ।2।
</details>

<details><summary>दर्पण-भाषार्थ</summary>

अर्थ: परमात्मा का नाम भक्त के हृदय में आत्मिक आनंद देने का श्रोत है। जो मनुष्य परमात्मा के नाम-रंग में रंगा हुआ है, वही भक्त है। वही परमात्मा की हजूरी में स्वीकार है।2।
</details>

<details><summary>दर्पण-पदार्थ</summary>

पद्अर्थ: जन कउ = सेवक को। धारै = धरण करता है, धरवास देता है, सहारा देता है। सासि सासि = हरेक साँस के साथ। समारै = सम्भालता है।3।
</details>

<details><summary>दर्पण-भाषार्थ</summary>

अर्थ: परमात्मा का नाम (परमात्मा के) सेवक को सहारा देता है, सेवक अपनी एक-एक साँस के साथ परमात्मा का नाम (अपने हृदय में) सम्भाल के रखता है।3।
</details>

<details><summary>दर्पण-पदार्थ</summary>

पद्अर्थ: संगि = साथ। ता का = उस (मनुष्य) का।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य के बड़े भाग्य होते हैं, उसका (ही) मन परमात्मा के नाम के साथ प्रसन्न होता है।4।49।118।
</details>

<details><summary>दर्पण-पदार्थ</summary>

पद्अर्थ: संत प्रसादि = गुरु संत की कृपा से। तब ते = तब से। धावतु = भटकता। त्रिपताइआ = तृप्त हो गया।1।
</details>

<details><summary>दर्पण-भाषार्थ</summary>

अर्थ: (हे भाई! जब से) गुरु संत की कृपा से मैं परमात्मा का नाम स्मरण कर रहा हूँ, तब से (माया की खातिर) दौड़ने वाला मेरा मन तृप्त हो गया है।1।
</details>

<details><summary>दर्पण-पदार्थ</summary>

पद्अर्थ: सुख बिस्रामु = आत्मिक आनंद देने का श्रोत प्रभु। गाइ = गा के। श्रमु = श्रम, थकावट। हती = मारी गई।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! गुरु की कृपा से परमात्मा के) गुण गा के मैंने (वह) आत्मिक आनंद का दाता (परमात्मा) ढूँढ लिया है। (अब माया की खातिर मेरी) दौड़-भाग मिट गई है, (मेरी माया की तृष्णा की) बला मर चुकी है।1। रहाउ।
</details>

<details><summary>दर्पण-पदार्थ</summary>

पद्अर्थ: अराधि = ध्यान धर के। ते = से, साथ।2।
</details>

<details><summary>दर्पण-भाषार्थ</summary>

अर्थ: (हे भाई! गुरु की कृपा से) भगवान के सुंदर चरणों का ध्यान धर के परमात्मा का नाम स्मरण करने से मेरी (हरेक किस्म की) चिन्ता मिट गई है।2।
</details>

<details><summary>दर्पण-पदार्थ</summary>

पद्अर्थ: तजि = छोड़ के। एक सरणि = एक परमात्मा की शरण। सहजे = आत्मिक अडोलता में।3।
</details>

<details><summary>दर्पण-भाषार्थ</summary>

अर्थ: (हे भाई! जब) मैं अनाथ, और सारे आसरे छोड़ के एक परमात्मा की शरण आ गया, तब आत्मिक अडोलता में टिक के मैंने उन सब (ठिकानों से) ऊँचा ठिकाना प्राप्त कर लिया।3।
</details>

<details><summary>दर्पण-पदार्थ</summary>

पद्अर्थ: भरमु = भटकना। मनि = मन में।4।
</details>

<details><summary>दर्पण-भाषार्थ</summary>

अर्थ: हे नानक! (कह: गुरु की कृपा से) विधाता परमात्मा मेरे मन में आ बसा है (और अब मेरा हरेक किस्म का) दुख-दर्द, भटकना व डर दूर हो गया है।4।50।119।
</details>

<details><summary>दर्पण-पदार्थ</summary>

पद्अर्थ: कर = हाथों से। करि = कर के। रसना = जीभ से। गावउ = मैं गाता हूँ। चरन = पैरों से। मारगि = रास्ते पर। धावउ = मैं दौड़ता हूँ।1।
</details>

<details><summary>दर्पण-भाषार्थ</summary>

अर्थ: (हे भाई! अपने गुरु की मेहर सदका) मैं अपने हाथों से (गुरमुखों की) सेवा करता हूँ और जीभ से (परमात्मा के) गुण गाता हूँ, और पैरों से मैं परमात्मा के रास्ते पे चल रहा हूँ।1।
</details>

[[0190]]
<details><summary>दर्पण-पदार्थ</summary>

पद्अर्थ: भलो = भला, सुहावना, ठीक। समो = समय, बेला। बरीआ = वारी, अवसर।1। रहाउ।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: (हे मेरे मन! मानव जनम का ये) सुंदर समय (तुझे मिला है। ये मानव जनम ही परमात्मा के) नाम जपने की बेला है। (इस मनुष्य जन्म में ही) परमात्मा का नाम स्मरण करते हुए (संसार के अनेक) डरों से पार लांघ सकते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: नेत्र = आँखों से। पेखु = देख। लेखु = लिख।2।
</details>

<details><summary>दर्पण-भाषार्थ</summary>

अर्थ: (हे भाई! तू भी) अपनी आँखों से गुरमुखों के दर्शन कर, (गुरमुखों की संगति में रह के) अपने मन में अविनाशी परमात्मा के स्मरण का लेख लिखता रह।2।
</details>

<details><summary>दर्पण-पदार्थ</summary>

पद्अर्थ: साध पाहि = गुरु के पास। जाइ = जा के। त्रास = डर। मिटाइ = दूर कर।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु की संगति में जा के तू परमात्मा के महिमा के गीत सुना कर और इस तरह जनम मरण में पड़ने वाली आत्मिक मौत का डर (अपने अंदर से) दूर कर ले।3।
</details>

<details><summary>दर्पण-पदार्थ</summary>

पद्अर्थ: उरि = हृदय में। धारि = रख। देह = शरीर। निसतारि = पार करा।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) परमात्मा के सुंदर चरण अपने हृदय में टिकाए रख। ये मानव शरीर बड़ी मुश्किल से मिला है, इसे (नाम जपने की इनायत से संसार समुंदर के विकारों से) पार लंघा ले।4।51।120।
</details>

<details><summary>दर्पण-पदार्थ</summary>

पद्अर्थ: जा कउ = जिस (मनुष्य) को। रसना = जीभ से।1।
</details>

<details><summary>दर्पण-भाषार्थ</summary>

अर्थ: (पर नाम स्मरणा भी जीवों के अपने वश की बात नहीं) जिस मनुष्य पे परमात्मा अपनी मेहर करता है वह मनुष्य (अपनी) जीभ से परमात्मा का नाम उचारता है।1।
</details>

<details><summary>दर्पण-पदार्थ</summary>

पद्अर्थ: सहसा = सहम। बिआपै = जोर डाले रखता है। भरमु = भटकना।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा को भुलाने से (दुनिया का) सहम-दुख (अपना) जोर डाल लेता है, (पर प्रभु का) नाम स्मरण करने से हरेक भटकना दूर हो जाती है, हरेक किस्म का डर भाग जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: निकटि = नजदीक।2।
</details>

<details><summary>दर्पण-भाषार्थ</summary>

अर्थ: (प्रभु की कृपा से जो मनुष्य) प्रभु की महिमा सुनता है, प्रभु की महिमा गाता है, कोई दुख उस मनुष्य के समीप नहीं फटकता।2।
</details>

<details><summary>दर्पण-पदार्थ</summary>

पद्अर्थ: सोहै = सुंदर लगता है, सुंदर जीवन वाला बन जाता है। ता कउ = उसे।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की सेवा-भक्ति करते हुए मनुष्य सुंदर जीवन वाला बन जाता है, (क्योंकि) उस मनुष्य को माया (की तृष्णा की) आग सता नहीं सकती (उसके आत्मिक जीवन को जला नहीं सकती)।3।
</details>

<details><summary>दर्पण-पदार्थ</summary>

पद्अर्थ: मनि = मन में। तनि = तन में, हृदय में। नामु दइआल = दयाल का नाम। तजीअले = (उस मनुष्य ने) छोड़ दिए हैं। अवरि = और।4।
</details>

<details><summary>दर्पण-टिप्पनी</summary>

नोट: ‘अवरि’ शब्द ‘अवर’ का बहुवचन है।
</details>

<details><summary>दर्पण-भाषार्थ</summary>

अर्थ: हे नानक! दया के घर परमात्मा का नाम जिस मनुष्य के मन में दिल में व मुंह में बस जाता है, उस मनुष्य ने (अपने मन में से माया के मोह के) और सारे जंजाल उतार दिए होते हैं।4।42।121।
</details>

<details><summary>दर्पण-पदार्थ</summary>

पद्अर्थ: टेक = आसरा। टिकाई = टिका के। टेक टिकाई = आसरा ले के।1।
</details>

<details><summary>दर्पण-भाषार्थ</summary>

अर्थ: (हे भाई! तू भी) पूरे गुरु का आसरा ले। ये ख्याल छोड़ दे कि तू बहुत अक्लमंद और चतुर है (और जीवन-मार्ग को खुद ही समझ सकता है)।1।
</details>

<details><summary>दर्पण-पदार्थ</summary>

पद्अर्थ: बिनसे = नाश हो जाते हैं। गाइ = गा के। भेटिआ = मिला। लिव = लगन।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य को) पूरा गुरु मिल जाता है (और गुरु की मेहर से जो प्रभु चरणों में) तवज्जो जोड़ता है, परमात्मा के गुण गा के उसे सुख (ही सुख) मिलते हैं और उसके सारे (के सारे) दुख दूर हो जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। विसूरे = झोरे। चिंत = चिन्ता।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने (जिस मनुष्य को) परमात्मा का नाम मंत्र दिया है (उस मंत्र की इनायत से उसके सारे) झोरे (चिन्ता-फिक्र) मिट गए हैं उसकी (हरेक किस्म की) चिन्ता उतर गई है।2।
</details>

<details><summary>दर्पण-पदार्थ</summary>

पद्अर्थ: अनद = आत्मिक खुशियां। गुर मिलत = गुरु को मिल के। जम जाल = जम के जाल, आत्मिक मौत लाने वाली माया के मोह के जाल।3।
</details>

<details><summary>दर्पण-भाषार्थ</summary>

अर्थ: (हे भाई!) दया के श्रोत गुरु को मिल के आत्मिक शांति पैदा हो जाती है। गुरु कृपा करके (मनुष्य के अंदर से) आत्मिक मौत लाने वाली माया के मोह के फंदे कट जाते हैं।3।
</details>

<details><summary>दर्पण-पदार्थ</summary>

पद्अर्थ: ता ते = उस से, उस (गुरु की) इनायत से। न बिआपै = जोर नहीं डालती।4।
</details>

<details><summary>दर्पण-भाषार्थ</summary>

अर्थ: हे नानक! कह: (जिस मनुष्य को) पूरा गुरु मिल जाता है, उस गुरु की इनायत से (उस मनुष्य पर) माया (अपना) जोर नहीं डाल सकती।4।53।122।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। मनमुख कउ = मनमुख को, उस मनुष्य को जिसका मुंह अपनी तरफ है। संतापु = दुख, कष्ट। लागो = लगता है, चिपकता है।1।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य गुरु के अनुसार रहता है) पूरे गुरु ने खुद उसे (सदैव कामादिक वैरियों से) बचा लिया है। पर, अपने मन के पीछे चलने वाले मनुष्य को (इनका) सेक लगता ही रहता है।1।
</details>

<details><summary>दर्पण-पदार्थ</summary>

पद्अर्थ: मीत हमारे = हे मेरे मित्रो! ऊजल = रौशन। होवहि = होंगे।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मित्रो! सदा (अपने) गुरु को याद रखो। (गुरु का उपदेश याद रखने से) तुम्हारे मुंह परमात्मा की दरगाह में रौशन होंगे।1। रहाउ।
</details>

<details><summary>दर्पण-पदार्थ</summary>

पद्अर्थ: वसाइ = टिका रख। हतै = मार देता है, मार देगा। बलाइ = चुड़ैल।2।
</details>

<details><summary>दर्पण-भाषार्थ</summary>

अर्थ: (हे भाई! तू अपने) हृदय में गुरु के चरण बसाए रख (गुरु तेरे सारे) दुख-कष्ट नाश करेगा। (कामादिक तेरे सारे) वैरियों को खत्म कर देगा (तेरे पर दबाव डालने वाली माया-) चुड़ैल को मार देगा।2।
</details>

<details><summary>दर्पण-पदार्थ</summary>

पद्अर्थ: सहाई = साथी। सगले = सारे।3।
</details>

<details><summary>दर्पण-टिप्पनी</summary>

नोट: ‘जीअ’ है ‘जीउ’ का बहुवचन।
</details>

<details><summary>दर्पण-भाषार्थ</summary>

अर्थ: हे भाई! गुरु का शब्द ही तेरे साथ (सदैव साथ निभाने वाला) साथी है, (गुरु का शब्द हृदय में परोए रखने से) सारे लोग दयावान हो जाते हैं।3।
</details>

<details><summary>दर्पण-पदार्थ</summary>

पद्अर्थ: भनति = कहता है। परी = पड़ी। पूरी परी = (मेहनत) पूरी हो गई।4।
</details>

<details><summary>दर्पण-भाषार्थ</summary>

अर्थ: नानक कहता है: जब पूरे गुरु ने (मेरे पर) मेहर की तो मेरे जीवन की मेहनत सफल हो गई (कामादिक वैरी मेरे पर हमला करने से हट गए)।4।54।123।
</details>

<details><summary>दर्पण-पदार्थ</summary>

पद्अर्थ: रसा = रस, स्वादिष्ट पदार्थ। ढोर = पशु। जेवरी = जंजीर, रस्सी से।1।
</details>

<details><summary>दर्पण-भाषार्थ</summary>

अर्थ: जैसे पशु (चारे से पेट भर लेते हैं, वैसे ही साधु-संगत से वंचित रह के आत्मिक मौत मरा हुआ मनुष्य) अनेक स्वादिष्ट पदार्थ खाता रहता है और (रंगे हाथ पकड़े हुए) चोर की तरह (माया) के मोह की रस्सियों में लगातार (कसता) जकड़ता चला जाता है।1।
</details>

<details><summary>दर्पण-पदार्थ</summary>

पद्अर्थ: मिरतक = मृतक, मुर्दा। देह = शरीर। मिरतक देह = आत्मिक मौत मरे हुए शरीर। बिहूना = विहीन। खीना = क्षीण, कमजोर।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! जो मनुष्य साधु-संगत से वंचित रहता है, उसका शरीर मुर्दा है (क्योंकि उसके अंदर आत्मिक मौत मरी हुई जीवात्मा है), वह मनुष्य जनम मरण के चक्र में पड़ा रहता है, जूनियों के दुखों के कारण उसका आत्मिक जीवन लगातार कमजोर होता चला जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: बसत्र = वस्त्र, कपड़े। डरना = जानवरों को डराने के लिए खेतों में खड़ा किया गया बनावटी रखवाला।2।
</details>

<details><summary>दर्पण-भाषार्थ</summary>

अर्थ: (आत्मिक मौत मरा मनुष्य) अनेक सुंदर-सुंदर कपड़े पहनता है (गरीब मैले कपडों वाले लोग उससे डरते थोड़ा परे परे रहते हैं। इस तरह गरीबों के लिए वह ऐसे होता है) जैसे खेतों में (जानवरों को) डराने के लिए बनावटी रखवाला खड़ा किया होता है।2।
</details>

<details><summary>दर्पण-पदार्थ</summary>

पद्अर्थ: निहफल = निष्फल, व्यर्थ।3।
</details>

<details><summary>दर्पण-भाषार्थ</summary>

अर्थ: (अन्य पशु आदि के) सारे शरीर कोई ना कोई काम आ जाते हैं। अगर मनुष्य परमात्मा का नाम नहीं जपता, तो इसका जगत में आना व्यर्थ ही जाता है।3।
</details>

<details><summary>दर्पण-पदार्थ</summary>

पद्अर्थ: जा कउ = जो मनुष्यों पे। साध संगि = साधु-संगत में।4।
</details>

<details><summary>दर्पण-टिप्पनी</summary>

नोट: ‘गुोपाला’ शब्द में ‘ग’ के साथ दो मात्राएं हैं ‘ु’ तथा ‘ो’। असल शब्द ‘गोपाल है, यहाँ ‘गुपाल’ पढ़ना है।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्यों पर परमात्मा दयावान होता है, वह साधु-संगत में (सत्संगियों के साथ) मिल के जगत के पालणहार प्रभु का भजन करते हैं।4।55।124।
</details>

[[0191]]
<details><summary>दर्पण-पदार्थ</summary>

पद्अर्थ: कलि = दुख, मानसिक झगड़े। गुर सबदि = गुरु के शब्द ने। रहे = समाप्त हो गए।1।
</details>

<details><summary>दर्पण-भाषार्थ</summary>

अर्थ: (साधु-संगत में पहुँचे हुए जिस मनुष्यों के) मानसिक झगड़े और कष्ट गुरु के शब्द ने दूर कर दिए, उनके जनम मरण के चक्कर खत्म हो गए, उन्हें सारे सुख प्राप्त हो गए।1।
</details>

<details><summary>दर्पण-पदार्थ</summary>

पद्अर्थ: बिनसे = दूर हो गए।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्यों ने) साधु-संगत में (जा के) परमात्मा की महिमा के गीत गाए हैं, जिन्होंने निर्भय हरि का ध्यान (अपने हृदय में) धारण किया है, उनके (दुनिया के सारे) डर दूर हो गए हैं।1। रहाउ।
</details>

<details><summary>दर्पण-पदार्थ</summary>

पद्अर्थ: चरन कवल = कमल फूल जैसे सुंदर चरण। धारे = टिकाए। गुरि = गुरु ने।2।
</details>

<details><summary>दर्पण-भाषार्थ</summary>

अर्थ: (साधु-संगत की इनायत से जिस मनुष्यों ने) परमात्मा के सुंदर चरण अपने दिल में बसा लिए, गुरु ने उन्हें तृष्णा की आग के समुंदर में से पार लंघा दिया।2।
</details>

<details><summary>दर्पण-पदार्थ</summary>

पद्अर्थ: बूडत जात = डूबते जाते। गाढे = जोड़ दिए, गाँठ लगा दी।3।
</details>

<details><summary>दर्पण-भाषार्थ</summary>

अर्थ: (विकारों के समुंदर में) डूब रहे मनुष्य को पूरे गुरु ने (बाँह से पकड़ के बाहर) निकाल लिया (और जब वे साधु-संगत में पहुँच गए), उनको (परमात्मा से) अनेक जन्मों से बिछुड़ों हुओं को (गुरु ने दुबारा परमात्मा के साथ) मिला दिया।3।
</details>

<details><summary>दर्पण-पदार्थ</summary>

पद्अर्थ: भेटत = मिल के। गति = ऊँची आत्मिक अवस्था।4।
</details>

<details><summary>दर्पण-भाषार्थ</summary>

अर्थ: हे नानक! कह: मैं उस गुरु से सदके जाता हूँ, जिसको मिल के हमारी (जीवों की) उच्च आत्मिक अवस्था बन जाती है।4।56।125।
</details>

<details><summary>दर्पण-पदार्थ</summary>

पद्अर्थ: साध संगि = साधु-संगत में, गुरु की संगति में। ता की = उस (परमात्मा) की।1।
</details>

<details><summary>दर्पण-भाषार्थ</summary>

अर्थ: (हे मेरे भाई!) साधु-संगत में जा के उस परमात्मा का आसरा ले। अपना मन अपना तन (अर्थात अपने हरेक ज्ञानेंद्रियों को) उस परमात्मा के हवाले कर दे।1।
</details>

<details><summary>दर्पण-पदार्थ</summary>

पद्अर्थ: भाई = हे वीर! तपति = जलन।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे वीर! परमात्मा का आत्मिक जीवन देने वाला नाम-जल पी (श्वास-श्वास परमात्मा का नाम स्मरण कर। जिसने नाम स्मरण किया है) उसने स्मरण कर-कर के (अपने अंदर से विकारों की) सारी सड़न बुझा ली है।1। रहाउ।
</details>

<details><summary>दर्पण-पदार्थ</summary>

पद्अर्थ: तजि = छोड़ के। नमसकारहु = नमस्कार करो, अपना सिर झुकाओ।2।
</details>

<details><summary>दर्पण-भाषार्थ</summary>

अर्थ: (हे मेरे वीर!) परमात्मा के सेवक के चरणों पे अपना सिर रख दे (इस तरह अपने अंदर से) अहंकार दूर करके जनम मरण के चक्कर समाप्त कर दे।2।
</details>

<details><summary>दर्पण-पदार्थ</summary>

पद्अर्थ: सासि सासि = हरेक श्वास से। मनहि = मन में। समाले = सम्भाल के रख। संचहु = इकट्ठा करो।3।
</details>

<details><summary>दर्पण-भाषार्थ</summary>

अर्थ: (हे मेरे भाई!) हरेक श्वास के साथ परमात्मा को अपने मन में संभाल के रख। वह (नाम-) धन इकट्ठा कर, जो तेरे साथ निभे।3।
</details>

<details><summary>दर्पण-पदार्थ</summary>

पद्अर्थ: तिसहि = उस (मनुष्य) को। मसतकि = माथे पर।4।
</details>

<details><summary>दर्पण-भाषार्थ</summary>

अर्थ: (पर ये नाम-धन इकट्ठा करना जीवों के वश की बात नहीं। ये नाम-धन) उस मनुष्य को ही मिलता है, जिसके माथे पे भाग्य जागे। हे नानक! कह: (हे मेरे भाई!) तू उस मनुष्य के चरणों में लग (जिसे नाम धन मिला हुआ है)।4।57।126।
</details>

<details><summary>दर्पण-पदार्थ</summary>

पद्अर्थ: सूके = सूखे हुए, जिनके अंदर आत्मिक जीवन वाला रस नहीं रहा। माहे = माहि, में। खिन माहि = छिन में। द्रिसटि = निगाह, नजर। संचि = सींच के। जीवाए = आत्मिक जीवात्मा डाल दी।1।
</details>

<details><summary>दर्पण-भाषार्थ</summary>

अर्थ: आत्मिक जीवन देने वाली निगाह करके गुरु नाम-जल से सींच के जिन्हें आत्मिक जीवन देता है, उन आत्मिक जीवन के रस से वंचित हो चुके मनुष्यों को गुरु एक छिन में हरे (भाव, आत्मिक जीवन वाले) बना देता है।1।
</details>

<details><summary>दर्पण-पदार्थ</summary>

पद्अर्थ: कउ = को। दीनी = दी।1। रहाउ।
</details>

<details><summary>दर्पण-भाषार्थ</summary>

अर्थ: जिस सेवक को (परमात्मा ने) अपनी सेवा-भक्ति (की दाति) दी। पूरे गुरु ने उसके सारे कष्ट काट दिए।1। रहाउ।
</details>

<details><summary>दर्पण-पदार्थ</summary>

पद्अर्थ: पुनी = पूरी हो गई। सतिगुरि गुणतासा = गुणों के खजाने सतिगुरु ने।2।
</details>

<details><summary>दर्पण-भाषार्थ</summary>

अर्थ: गुणों के खजाने सतिगुरु ने जिस मनुष्य पर मेहर की, उसकी (हरेक किस्म की) चिन्ता मिट गई, उसके मन की (हरेक) आस पूरी हो गई।2।
</details>

<details><summary>दर्पण-पदार्थ</summary>

पद्अर्थ: आइ = आ के। समाइ = रच गए। गुरि = गुरु ने।3।
</details>

<details><summary>दर्पण-भाषार्थ</summary>

अर्थ: जब गुरु ने जिस मनुष्य पर बख्शिश होने का हुक्म किया, थोड़ी सी भी ढील ना हुई, उसके सारे दुख दूर हो गए, उसके अंदर (सारे) सुख आ के टिक गए।3।
</details>

<details><summary>दर्पण-पदार्थ</summary>

पद्अर्थ: गुर मिले = (जो) गुरु को मिले। ते जन = वह लोग। सुफल = अच्छे फलों वाले।4।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य पूरे गुरु से मिल गए, उनकी (हरेक किस्म की) इच्छा पूरी हो गई, उन्हें उच्च आत्मिक गुणों के सुंदर फल लग गए।4।58।127।
</details>

<details><summary>दर्पण-टिप्पनी</summary>

नोट: याद रहे कि असल संख्या 128 होनी चाहिए।
</details>

<details><summary>दर्पण-पदार्थ</summary>

पद्अर्थ: प्रभि = प्रभु ने। सांति = ठंड, आत्मिक अडोलता। सीतल = ठंडे।1।
</details>

<details><summary>दर्पण-भाषार्थ</summary>

अर्थ: जिन्हें परमात्मा अपने नाम की दाति देता है वे ठंडे जिगरे वाले बन जाते हैं। परमात्मा ने उनके अंदर ऐसी ठण्ड समा दी होती है कि उनके सारे ताप-कष्ट दूर हो जाते हैं।1।
</details>

<details><summary>दर्पण-पदार्थ</summary>

पद्अर्थ: ते = से साथ। सुहेले = आसान।1। रहाउ।
</details>

<details><summary>दर्पण-भाषार्थ</summary>

अर्थ: (जिस मनुष्यों को परमात्मा अपने नाम की दाति देता है वह मनुष्य) परमात्मा की कृपा से आसान (जीवन वाले) हो जाते हैं, उनको अनेक जन्मों के विछुड़ों को परमात्मा (अपने साथ) मिला लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: सगल = सारे। थाउ = जगह, निशाना।2।
</details>

<details><summary>दर्पण-भाषार्थ</summary>

अर्थ: (जिन्हें परमात्मा अपने नाम की दाति देता है) परमात्मा का नाम स्मरण कर-कर के (उनके अंदर से) सारे रोगों के निशान ही मिट जाते हैं।2।
</details>

<details><summary>दर्पण-पदार्थ</summary>

पद्अर्थ: सहजि = आत्मिक अडोलता में। सुभाइ = प्रेम-प्यार में। प्राणी = हे प्राणी!।3।
</details>

<details><summary>दर्पण-भाषार्थ</summary>

अर्थ: (जिस मनुष्य को परमात्मा नाम की दाति देता है वह) आत्मिक अडोलता में टिक के प्रेम-प्यार में लीन हो के परमात्मा की महिमा की वाणी उचारता रहता है। हे प्राणी! (तू भी उसके दर से नाम की दाति माँग, और) आठों पहर प्रभु का नाम स्मरण करता रह।3।
</details>

<details><summary>दर्पण-पदार्थ</summary>

पद्अर्थ: कहु = कह। नानक = हे नानक!।4।
</details>

<details><summary>दर्पण-भाषार्थ</summary>

अर्थ: हे नानक! कह: (परमात्मा की मेहर से) जो मनुष्य परमात्मा के गुण गाता रहता है। कोई दुख दर्द उसके नजदीक नहीं आता, उसे मौत का डर नहीं छूता (आत्मिक मौत का उसे खतरा नहीं रह जाता)।4।59।128।
</details>

<details><summary>दर्पण-पदार्थ</summary>

पद्अर्थ: दिनस = दिन में। संजोग = मिलाप के अवसर। जितु = जिसके द्वारा। भेटे = मिले। निरजोग = निर्लिप।1।
</details>

<details><summary>दर्पण-भाषार्थ</summary>

अर्थ: (हे भाई!) वे दिन सुहावने होते हैं, वे मिलाप के अवसर सुखदायक होते हैं जब (माया से) निर्लिप प्रभु जी मिल जाते हैं।1।
</details>

<details><summary>दर्पण-पदार्थ</summary>

पद्अर्थ: कउ = को, से। बलि जाउ = मैं सदके जाता हूँ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मैं उस समय से कुर्बान जाता हूँ जिस समय मेरा मन परमात्मा का नाम जपता है।1। रहाउ।
</details>

<details><summary>दर्पण-पदार्थ</summary>

पद्अर्थ: मूरतु = महूरत, दो घड़ी जितना समय (शब्द ‘मूरति’ और ‘मूरतु’ में फर्क स्मरणीय है)। रसना = जीभ।2।
</details>

<details><summary>दर्पण-भाषार्थ</summary>

अर्थ: (हे भाई!) मनुष्य के लिए वह महूरत भाग्यशाली होता है, वह घड़ी अनमोल होती है जब उसकी जीभ परमात्मा का नाम उचारती है।2।
</details>

<details><summary>दर्पण-पदार्थ</summary>

पद्अर्थ: पुनीत = पवित्र। मारगि = रास्ते पर।3।
</details>

<details><summary>दर्पण-भाषार्थ</summary>

अर्थ: (हे भाई!) वह माथा भी भाग्यशाली है, जो गुरु-संत के चरणों में झुकता है। वह पैर पवित्र हो जाते हैं जो परमात्मा (के मिलाप) के रास्ते पर चलते हैं।3।
</details>

<details><summary>दर्पण-पदार्थ</summary>

पद्अर्थ: करम = भाग्य, किस्मत। जितु = जिसकी बरकत से।4।
</details>

<details><summary>दर्पण-भाषार्थ</summary>

अर्थ: हे नानक! कह: मेरे बड़े भाग्य (जाग पड़ते हैं) जब मैं गुरु के चरण परसता हूँ।4।60।128।
</details>

[[0192]]
<details><summary>दर्पण-भाषार्थ</summary>

अर्थ: (हे भाई! अगर उस भगवान का आसरा मन में दृढ़ करना है, तो) गुरु का शब्द (अपने) मन में टिकाए रख। (गुरु-शब्द की सहायता से भगवान का) नाम स्मरण कर, तेरे सारे चिन्ता-फिक्र दूर हो जाएंगे।1।
</details>

<details><summary>दर्पण-पदार्थ</summary>

पद्अर्थ: भगवंत = भगवान, परमात्मा। अन = अन्य, और। साइ = वही।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) भगवान के बिना (जीवों का) और कोई आसरा नहीं है। वह भगवान ही (जीवों को) मारता है। वह भगवान ही (जीवों को) पालता है।1। रहाउ।
</details>

<details><summary>दर्पण-पदार्थ</summary>

पद्अर्थ: उरि = उर में, दिल में। धारि = रख के। जपि = जप के।2।
</details>

<details><summary>दर्पण-भाषार्थ</summary>

अर्थ: (हे भाई! अगर भगवान का आसरा लेना है तो) अपने हृदय में दिल में गुरु के चरण बसा (भाव, निम्रता से गुरु की शरण पड़)। (गुरु के बताए हुए राह पर चल के परमात्मा का नाम) जप के तू (तृष्णा की) आग के समुंदर से पार लांघ जाएगा।2।
</details>

<details><summary>दर्पण-पदार्थ</summary>

पद्अर्थ: गुर मूरति = गुरु का रूप, गुरु का शब्द (‘गुर मूरति गुर सबदु है’ – भाई गुरदास जी)। सिउ = से। ईहा = इस लोक में। ऊहा = परलोक में।3।
</details>

<details><summary>दर्पण-टिप्पनी</summary>

नोट: मनुष्य मनुष्य के नैन-नक्श में तो प्रत्यक्ष फर्क दिखता है, पर पैरों में फर्क करना बहुत कठिन है। अगर गुरु-व्यक्तियों की तसवीर का ध्यान धरने की हिदायत समझी जाए, तो गुरु ग्रंथ साहिब में अनेक बार गुरु के चरणों का ही जिक्र है। शब्द ‘गुर मूरति’ तो एक-दो बार ही आया है। परमात्मा के चरणों का ध्यान धरना भी कई बार लिखा मिलता है। इसका भाव ये है कि हृदय में से अहंकार निकाल के हरि-नाम में तवज्जो जोड़नी है, या, गुरु के शब्द में जुड़ना है।
</details>

<details><summary>दर्पण-भाषार्थ</summary>

अर्थ: (हे भाई! गुरु का शब्द ही गुरु की मूरत है, गुरु का स्वरूप है) गुरु के शब्द से अपनी तवज्जो जोड़, तू इस लोक में और परलोक में आदर हासिल करेगा।3।
</details>

<details><summary>दर्पण-पदार्थ</summary>

पद्अर्थ: सगल = सारे (आसरे)। अंदेसे = फिक्र।4।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य अन्य सारे आसरे छोड़ के गुरु की शरण आता है, उसके सारे चिन्ता-फिक्र समाप्त हो जाते हैं, वह आत्मिक आनंद भोगता है।4।61।130।
</details>

<details><summary>दर्पण-पदार्थ</summary>

पद्अर्थ: मनि = मन में।1।
</details>

<details><summary>दर्पण-भाषार्थ</summary>

अर्थ: (हे भाई! उस गोबिंद की वाणी जप) जिसका स्मरण करने से हरेक किस्म के दुख दूर हो जाते हैं (और, वाणी की इनायत से) परमात्मा का अमोलक नाम मन में आ बसता है।1।
</details>

<details><summary>दर्पण-पदार्थ</summary>

पद्अर्थ: मन = हे मन! साधू जन = गुरमुखों ने। रसन = जीभ से।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! परमात्मा की महिमा की वाणी का उच्चारण कर। (इस वाणी से ही) संत जन अपनी जीभ से परमात्मा के गुण गाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: द्रिसटि = दृष्टि, निगाह।2।
</details>

<details><summary>दर्पण-भाषार्थ</summary>

अर्थ: (हे भाई! उस गोबिंद की महिमा करता रह) जिसकी मेहर की निगाह से सदा आत्मिक आनंद मिलता है, और, जिसके बराबर का कोई नहीं है।2।
</details>

<details><summary>दर्पण-पदार्थ</summary>

पद्अर्थ: सखा = मित्र। करि = बना। लेखु = लिख, उकर ले।3।
</details>

<details><summary>दर्पण-भाषार्थ</summary>

अर्थ: (हे भाई! उस) एक गोबिंद को अपना सज्जन-मित्र साथी बना, और उस हरि की महिमा के अक्षर (संस्कार) अपने मन में उकर ले (लिख)।3।
</details>

<details><summary>दर्पण-पदार्थ</summary>

पद्अर्थ: रवि रहिआ = व्यापक है। सरबत = सर्वत्र, हर जगह। अंतरजामी = दिल की जानने वाला।4।
</details>

<details><summary>दर्पण-भाषार्थ</summary>

अर्थ: (हे भाई! सारे जगत का वह) मालिक हर जगह व्यापक है और हरेक के दिल की जानता है, नानक (भी) उस अंतरजामी स्वामी के गुण गाता है।4।62।131।
</details>

<details><summary>दर्पण-पदार्थ</summary>

पद्अर्थ: भै महि = डर में (शब्द ‘भउ’ किसी संबंधक के साथ ‘भै’ बन जाता है)। रचिओ = रचा हुआ है। तिसु = उस (मनुष्य) को। अधारा = आसरा।1।
</details>

<details><summary>दर्पण-भाषार्थ</summary>

अर्थ: (हे भाई!) सारा संसार (किसी न किसी) डर-सहम के नीचे दबा रहता है, सिर्फ उस मनुष्य पर (कोई) डर अपना जोर नहीं डाल सकता जिसे (परमात्मा का) नाम (जीवन के वास्ते) सहारा मिला हुआ है।1।
</details>

<details><summary>दर्पण-पदार्थ</summary>

पद्अर्थ: न विआपै = जोर नहीं डालता।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! तेरी शरण पड़ने से (तेरा पल्ला पकड़ने से) कोई डर अपना जोर नहीं डाल सकता (क्योंकि, फिर ये निष्चय बन जाता है कि) वही काम किया जा सकता है जो (हे प्रभु!) तुझे ठीक लगता है।1। रहाउ।
</details>

<details><summary>दर्पण-पदार्थ</summary>

पद्अर्थ: सोग = ग़म, दुख। हरख = खुशी। आवण जाणा = (भय का) आना-जाना। प्रभ भाणा = प्रभु को भाता है। तिनि = उस (मनुष्य) को।2।
</details>

<details><summary>दर्पण-भाषार्थ</summary>

अर्थ: दुख मानने में या खुशी मनाने में (संसारी जीव के वास्ते डर-सहम का) आना-जाना बना रहता है। सिर्फ उस मनुष्य ने (स्थाई) आत्मिक आनंद प्राप्त किया है जो प्रभु को प्यारा लगता है (जो प्रभु की रजा में चलता है)।2।
</details>

<details><summary>दर्पण-पदार्थ</summary>

पद्अर्थ: अगनि सागरु = आग का समुंदर। से = वह लोग।3।
</details>

<details><summary>दर्पण-भाषार्थ</summary>

अर्थ: (हे भाई! ये संसार तृष्णा की) आग का समुंदर है (इस में जीवों पे) माया अपना जोर डाले रखती है। जिस (भाग्यशालियों) को सत्गुरू मिल जाता है, वह (इस अग्नि सागर में विचरते हुए भी उनकी अंतरात्मा) शीतलता से (ठहराव) सहज में टिकी रहती है।3।
</details>

<details><summary>दर्पण-पदार्थ</summary>

पद्अर्थ: राखि लेइ = रख लेता है।4।
</details>

<details><summary>दर्पण-भाषार्थ</summary>

अर्थ: (पर) हे नानक! (डर सहम से बचने के लिए, अग्नि सागर के विकारों के सेक से बचने के लिए) जीवों बिचारों की क्या बिसात है? बचाने की ताकत रखने वाला परमात्मा स्वयं ही बचाता है (इस वास्ते हे नानक! उस परमात्मा का पल्ला पकड़े रख)।4।63।132।
</details>

<details><summary>दर्पण-पदार्थ</summary>

पद्अर्थ: ते = से, साथ। जपीऐ = जपा जा सकता है। दरगह = (तेरी) हजूरी में। थाउ = जगह, इज्जत।1।
</details>

<details><summary>दर्पण-भाषार्थ</summary>

अर्थ: (हे पारब्रह्म प्रभु!) तेरी मेहर से ही (तेरा) नाम जपा जा सकता है। तेरी कृपा से ही तेरी दरगाह में (जीव को) आदर मिल सकता है।1।
</details>

<details><summary>दर्पण-पदार्थ</summary>

पद्अर्थ: पारब्रहम = हे पारब्रह्म प्रभु! सुखु = आत्मिक आनंद।1। रहाउ।
</details>

<details><summary>दर्पण-भाषार्थ</summary>

अर्थ: हे पारब्रह्म प्रभु! तरे बगैर (जीवों का और) कोई (आसरा) नहीं है। तेरी कृपा से ही (जीव को) सदा के लिए आत्मिक आनंद मिल सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: मनि = मन में। तउ = तो। न लागै = छू नहीं सकता। भ्रम = भटकना।2।
</details>

<details><summary>दर्पण-भाषार्थ</summary>

अर्थ: (हे पारब्रह्म प्रभु!) अगर तू (जीव के) मन में आ बसे तो (जीवों को कोई) दुख छू नहीं सकता। तेरी मेहर से जीव की भटकना दूर हो जाती है, जीव का डर सहम भाग जाता है।2।
</details>

<details><summary>दर्पण-पदार्थ</summary>

पद्अर्थ: अपरंपर = हे बेअंत! घट = घड़ा,शरीर। अंतरजामी = हे दिल की जानने वाले!।3।
</details>

<details><summary>दर्पण-भाषार्थ</summary>

अर्थ: हे पारब्रह्म प्रभु! हे बेअंत प्रभु! हे जगत के मालिक प्रभु! हे सारे जीवों के दिल की जानने वाले प्रभु!।3।;
</details>

<details><summary>दर्पण-पदार्थ</summary>

पद्अर्थ: करउ = मैं करता हूँ। नानक मिलै = नानक को मिले। सचु = सदा कायम रहने वाला। रासि = राशि, संपत्ति, धन-दौलत।4।
</details>

<details><summary>दर्पण-भाषार्थ</summary>

अर्थ: (अगर तेरी मेहर हो तो ही) मैं अपने गुरु के आगे (ये) अरदास कर सकता हूँ कि मुझे नानक को प्रभु का नाम मिले (नानक वास्ते नाम ही) सदा कायम रहने वाली संपत्ति है।4।64।133।
</details>

<details><summary>दर्पण-पदार्थ</summary>

पद्अर्थ: कण = दाने। थोथर = खाली। तुखा = तोह, बल्ली। बिहून = बगैर। सूने = सूना।1।
</details>

<details><summary>दर्पण-भाषार्थ</summary>

अर्थ: (हे भाई!) जैसे दानों के बगैर खाली तोह (किसी काम नहीं आते, इसी तरह) वो मुँह सूने हैं जो परमात्मा का नाम जपने के बिना हैं।1।
</details>

<details><summary>दर्पण-पदार्थ</summary>

पद्अर्थ: प्राणी = हे प्राणी! ध्रिगु = धिक्कारयोग्य। देह = शरीर। बिगानी = पराई।1। रहाउ।
</details>

<details><summary>दर्पण-भाषार्थ</summary>

अर्थ: हे प्राणी! सदा परमात्मा का नाम स्मरण करते रहो। परमात्मा के नाम के बिना ये शरीर जो आखिर पराया हो जाता है (जो मौत आने पर छोड़ना पड़ता है) धिक्कार-योग (कहा जाता) है।1। रहाउ।
</details>

<details><summary>दर्पण-पदार्थ</summary>

पद्अर्थ: मुखि = माथे पर। भागु = अच्छी किस्मत। भरत = पति, भरता। सोहागु = सौभाग्य, सुहाग।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम जपे बिना किसी के माथे के भाग्य नहीं खुलते। पति के बिना (स्त्री का) सुहाग नहीं हो सकता।2।
</details>

<details><summary>दर्पण-पदार्थ</summary>

पद्अर्थ: बिसारि = भुला के। अन = अन्य, और। सुआइ = स्वाद में। काइ = कोई भी। न पूजै = सिरे नहीं चढ़ती।3।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य परमात्मा का नाम भुला के और ही स्वादों में उलझा रहता है, उसकी कोई उम्मीद सिरे नहीं चढ़ती।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! नानक = हे नानक!।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे प्रभु! मेहर करके तू जिस मनुष्य को अपने नाम की दाति बख्शता है वही दिन रात तेरा नाम जपता है।4।65।134।
</details>

[[0193]]
<details><summary>दर्पण-पदार्थ</summary>

पद्अर्थ: समरथु = समर्थ, सारी ताकतों का मालिक, सब कुछ करने योग्य। सुआमी = मालिक। तुम ते = तुझ से, तेरी मर्जी से। अंतरजामी = दिल की जानने वाला।1।
</details>

<details><summary>दर्पण-भाषार्थ</summary>

अर्थ: (हे पारब्रह्म!) तू सब ताकतों का मालिक है, तू ही मेरा मालिक है (मुझे तेरा ही आसरा है)। तू सबके दिल की जानने वाला है। जो कुछ जगत में हो रहा है तेरी प्रेरणा से ही हो रहा है।1।
</details>

<details><summary>दर्पण-पदार्थ</summary>

पद्अर्थ: पारब्रहम = हे पारब्रह्म प्रभु! पूरन = हे सर्व व्यापक प्रभु! जन = सेवक। उधरहि = (संसार समुंदर से) बच जाते हैं। कोटि = करोड़ों।1। रहाउ।
</details>

<details><summary>दर्पण-भाषार्थ</summary>

अर्थ: हे सर्व-व्यापक पारब्रह्म प्रभु! तेरे सेवकों को तेरा ही आसरा होता है। करोड़ों ही मनुष्य तेरी शरण पड़ कर (संसार समुंदर से) बच जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: जेते तेते = जितने भी हैं वे सारे। तेते = उतने, तितने। सभि = सारे। घनेरे = अनेक।2।
</details>

<details><summary>दर्पण-भाषार्थ</summary>

अर्थ: (हे पारब्रह्म! जगत में) जितने भी जीव हैं, सारे तेरे ही पैदा किए हुए हैं। तेरी मेहर से ही (जीवों को) अनेक सुख मिल रहे हैं।2।
</details>

<details><summary>दर्पण-पदार्थ</summary>

पद्अर्थ: तेरा भाणा = तेरी रजा, जो कुछ तुझे पसंद आता है। सचि = सदा स्थिर नाम में।3।
</details>

<details><summary>दर्पण-भाषार्थ</summary>

अर्थ: (हे पारब्रहम्! संसार में) जो कुछ घटित हो रहा है, वही घटित होता है जो तुझे अच्छा लगता है। जो मनुष्य तेरी रजा को समझ लेता है, वह तेरे सदा स्थिर रहने वाले नाम में लीन रहता है।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! नानक = हे नानक! निधानु = खजाना।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे प्रभु! मेहर कर के अपने नाम की दाति बख्श, ता कि तेरा दास नानक तेरा नाम स्मरण करता रहे (तेरा नाम ही तेरे दास के वास्ते सब सुखों का) खजाना है।4।66।135।
</details>

<details><summary>दर्पण-पदार्थ</summary>

पद्अर्थ: राम नामि = राम के नाम में। लिव = लगन।1।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य की लगन परमात्मा के नाम में लगी रहती है, उसका दर्शन बड़े भाग्यों से मिलता है।1।
</details>

<details><summary>दर्पण-पदार्थ</summary>

पद्अर्थ: माही = में, माहि। ता कउ = उस (मनुष्य) को।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य के मन में (सदा) परमात्मा (का नाम) बसा रहता है, उस मनुष्य को कभी सपने में भी (कोई) दुख छू नहीं सकता।1। रहाउ।
</details>

<details><summary>दर्पण-पदार्थ</summary>

पद्अर्थ: निधान = खजाने। किलविख = पाप।2।
</details>

<details><summary>दर्पण-भाषार्थ</summary>

अर्थ: (हे भाई! नाम की लगन वाले) सेवक (के हृदय में) (परमात्मा) सारे (आत्मिक गुणों के) खजाने डाल के रखता है। ऐसे सेवक की संगति में रहने से पाप और दुख दूर हो जाते हैं।2।
</details>

<details><summary>दर्पण-पदार्थ</summary>

पद्अर्थ: महिमा = बड़ाई, बड़प्पन, आत्मिक उच्चता। जनु = सेवक।3।
</details>

<details><summary>दर्पण-भाषार्थ</summary>

अर्थ: (हे भाई! ऐसे) सेवक की आत्मिक उच्चता बयान नहीं की जा सकती। वह सेवक उस पारब्रहम् का रूप बन जाता है जो सब जीवों में व्यापक है।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! बिनउ = विनती। सुनीऐ = सुनो। कउ = को।4।
</details>

<details><summary>दर्पण-भाषार्थ</summary>

अर्थ: (हे नानक! कह:) हे प्रभु! मेरी विनती सुन। मेहर करके मुझ नानक को अपने ऐसे सेवक के चरणों की धूल दे।4।67।136।
</details>

<details><summary>दर्पण-पदार्थ</summary>

पद्अर्थ: जाइ = चली जाएगी। बलाइ = वैरन। कलिआण = सुख। सरब कलिआण = सारे ही सुख।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का स्मरण करते हुए तेरी वैरन (माया डायन) तुझसे परे हट जाएगी। (अगर परमात्मा का नाम तेरे) मन में आ बसे तो (तेरे अंदर) सारे सुख (आ बसेंगे)।1।
</details>

<details><summary>दर्पण-पदार्थ</summary>

पद्अर्थ: मन मेरे = हे मेरे मन! जीअ कै कामि = जीवात्मा के काम।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! एक परमात्मा का ही नाम स्मरण करता रह। ये नाम ही तेरी जीवात्मा के काम आएगा (जिंद के साथ निभेगा)।1। रहाउ।
</details>

<details><summary>दर्पण-पदार्थ</summary>

पद्अर्थ: रैणि = रात। गुण अनंता = बेअंत प्रभु के गुण। निरमल = पवित्र। मंता = उपदेश।2।
</details>

<details><summary>दर्पण-भाषार्थ</summary>

अर्थ: (हे भाई!) पूरे गुरु का पवित्र उपदेश ले, और दिन रात बेअंत परमात्मा के गुण गाया कर।2।
</details>

<details><summary>दर्पण-पदार्थ</summary>

पद्अर्थ: उपाव = उपाय। टेक = आसरा। महा पदारथु = सब से श्रेष्ठ पदार्थ।3।
</details>

<details><summary>दर्पण-टिप्पनी</summary>

नोट: ‘उपाव’ है ‘उपाउ’ का बहुवचन।
</details>

<details><summary>दर्पण-भाषार्थ</summary>

अर्थ: (हे भाई! संसार समुंदर से पार लांघने के लिए) और सारे तरीके छोड़, और एक परमात्मा (के नाम) का आसरा रख। आत्मिक जीवन देने वाला नाम रस चख - यही है सब पदार्थों से श्रेष्ठ पदार्थ।3।
</details>

<details><summary>दर्पण-पदार्थ</summary>

पद्अर्थ: बिखम = विषम, मुश्किल। तेई जन = वही लोग। नदरि = निगाह।4।
</details>

<details><summary>दर्पण-भाषार्थ</summary>

अर्थ: हे नानक! वही मनुष्य मुश्किल (संसार) समुंदर से (आत्मिक पूंजी समेत) पार लांघते हैं, जिस पे (परमात्मा खुद मेहर की) नजर करता है।4।68।137।
</details>

<details><summary>दर्पण-पदार्थ</summary>

पद्अर्थ: चरन कमल प्रभ = प्रभु के कमल फूलों जैसे सुंदर चरण। सतिगुर मिलि = गुरु को मिल के। निसतारे = (संसार समुंदर से) पार लांघ गए।1।
</details>

<details><summary>दर्पण-भाषार्थ</summary>

अर्थ: (हे मेरे भाई!) जो मनुष्य परमात्मा के चरण अपने हृदय में टिकाते हैं, पूरे सतगुरू को मिल के वह (संसार समुंदर से) पार लांघ जाते हैं।1।
</details>

<details><summary>दर्पण-पदार्थ</summary>

पद्अर्थ: भाई = हे भाई! साधू = गुरु। धिआई = ध्यान लगा के, स्मरण कर।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे भाई! गोबिंद की महिमा के गीत गाते रहो। गुरु को मिल के परमात्मा का नाम स्मरण करो।1। रहाउ।
</details>

<details><summary>दर्पण-पदार्थ</summary>

पद्अर्थ: देह = शरीर, मानव शरीर। दुलभ = जो बड़ी मुश्किल से मिलता है। ते = से। नीसानु = परवाना, राहदारी।2।
</details>

<details><summary>दर्पण-भाषार्थ</summary>

अर्थ: (हे मेरे भाई! जिस मनुष्यों ने इस जीवन सफर में) सत्गुरू से परमात्मा के नाम की राहदारी हासिल कर ली है, उनका मानव शरीर- बड़ी कठनाई से मिली हुई मनुष्य देह- (परमात्मा की नजरों में) स्वीकार हो जाती है।2।
</details>

<details><summary>दर्पण-पदार्थ</summary>

पद्अर्थ: पूरन पदु = वह आत्मिक दर्जा जहाँ किसी कमी की गुँजाइश नहीं रहती। संगि = संगति में।3।
</details>

<details><summary>दर्पण-भाषार्थ</summary>

अर्थ: (हे मेरे भाई!) परमात्मा का नाम स्मरण करते हुए वह मनुष्य वह आत्मिक अवस्था हासिल कर लेता है, जहाँ किसी कमी की संभावना नहीं रह जाती। साधु-संगत में रह के मनुष्य सारे डर सारी ही भटकनें मिटा लेता है।3।
</details>

<details><summary>दर्पण-पदार्थ</summary>

पद्अर्थ: जत कत = जिधर किधर। देखउ = मैं देखता हूँ। तत = तत्र, उधर (ही)।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे मेरे भाई! गुरु की शरण की इनायत से) मैं जिधर भी देखता हूँ, उधर ही परमात्मा व्यापक दिखता है। (हे भाई! प्रभु के) सेवक प्रभु की शरण में ही टिके रहते हैं।4।69।138।
</details>

<details><summary>दर्पण-पदार्थ</summary>

पद्अर्थ: बलि जाउ = मैं सदके जाता हूँ। जीवा = जीऊूं, मैं जी पड़ता हूँ, मेरे अंदर उच्च आत्मिक अवस्था पैदा होती है।1।
</details>

<details><summary>दर्पण-भाषार्थ</summary>

अर्थ: (हे भाई!) मैं सत्गुरू जी के दर्शन से सदके जाता हूँ। सतिगुरु जी का नाम याद करके मेरे अंदर उच्च आत्मिक जीवन पैदा होता है।1।
</details>

<details><summary>दर्पण-पदार्थ</summary>

पद्अर्थ: पारब्रहम = हे पारब्रह्म! लगउ = मैं लगा रहूँ।1। रहाउ।
</details>

<details><summary>दर्पण-भाषार्थ</summary>

अर्थ: हे पूरन पारब्रहम्! हे गुरदेव! कृपा कर, मैं तेरी सेवा भक्ति में लगा रहूँ।1। रहाउ।
</details>

<details><summary>दर्पण-पदार्थ</summary>

पद्अर्थ: उर = उरस्, हृदय। गुर = गुर (चरण), गुरु के चरण। अधारी = आसरा।2।
</details>

<details><summary>दर्पण-भाषार्थ</summary>

अर्थ: (इस वास्ते, हे भाई! गुरु के) सुंदर चरण मैं अपने मन में हृदय में टिकाता हूँ। गुरु के चरण मेरे मन का, मेरे तन का, मेरे धन का, मेरी जीवात्मा का आसरा हैं।2।
</details>

<details><summary>दर्पण-पदार्थ</summary>

पद्अर्थ: परवाणु = मंजूर, स्वीकार। निकटि = नजदीक।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु को पारब्रहम् प्रभु को (सदा अपने) नजदीक बसता समझ। (इस तरह तेरा मानव) जनम कामयाब हो जाएगा। तू (परमात्मा की हजूरी में) स्वीकार हो जाएगा।3।
</details>

<details><summary>दर्पण-पदार्थ</summary>

पद्अर्थ: संत धूरि = गुरु संत के चरणों की धूल। गुर भेटत = गुरु को मिल के।4।
</details>

<details><summary>दर्पण-भाषार्थ</summary>

अर्थ: हे नानक! गुरु संत के चरणों की धूल बड़े भाग्यों से मिलती है। गुरु को मिलने से परमात्मा (के चरणों) के साथ लगन लग जाती है।4।70।139।
</details>

[[0194]]
<details><summary>दर्पण-पदार्थ</summary>

पद्अर्थ: दुहकरम = दुष्कर्म, बुरे काम। होर = (अपने जीवन का) दूसरा पक्ष।1।
</details>

<details><summary>दर्पण-भाषार्थ</summary>

अर्थ: (पर, जो स्मरण-हीन मनुष्य राम को सर्व-व्यापक नहीं प्रतीत करता, वह अंदर छुप के) बुरे कर्म कमाता है (बाहर जगत को अपने जीवन का) दूसरा पक्ष दिखाता है (जैसे चोर सेंध में रंगे हाथों पकड़ा जाता है, और फंस जाता है, वैसे ही) वह परमातमा की दरगाह में चोर की भांति बांधा जाता है।1।
</details>

<details><summary>दर्पण-पदार्थ</summary>

पद्अर्थ: रमै = स्मरण करता है। रामाणा = राम का (सेवक)। जलि = जल में। थलि = धरती। महीअलि = मही+तल, धरती के तल पर, अंतरिक्ष में, आकाश में।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वही मनुष्य राम का (सेवक माना जाता है) जो राम को स्मरण करता है। (उस मनुष्य को निश्चय हो जाता है कि) राम, जल में, धरती में, आकाश में हर जगह व्यापक है।1। रहाउ।
</details>

<details><summary>दर्पण-पदार्थ</summary>

पद्अर्थ: बिखु = जहर। मुखि = मुंह से। जमपुरि = यम की पुरी में। पुरि = पुर में, शहर में।2।
</details>

<details><summary>दर्पण-भाषार्थ</summary>

अर्थ: (स्मरण-हीन रह के) परमात्मा को हर जगह ना बसता जानने वाला मनुष्य अपने मुंह से (लोगों को) आत्मिक जीवन देने वाला उपदेश सुनाता है (पर उसके) अंदर (विकारों की) जहर है। (जिसने उसके अपने आत्मिक जीवन को मार दिया है, ऐसा मनुष्य) यम की पुरी में बाँधा हुआ चोटें खाता है (आत्मिक मौत के वश में पड़ा अनेको विकारों की चोटें सहता है)।2।
</details>

<details><summary>दर्पण-पदार्थ</summary>

पद्अर्थ: संसारि = संसार में। होहि = हो जाते हैं।3।
</details>

<details><summary>दर्पण-भाषार्थ</summary>

अर्थ: (स्मरण-हीन मनुष्य परमात्मा को अंग-संग ना जानता हुआ) अनेक पदार्थों पीछे (लोगों से छुपा के) विकार कर्म कमाता है, पर (उसके कुकर्म) जगत के अंदर एक छिन में ही प्रगट हो जाते हैं।3।
</details>

<details><summary>दर्पण-पदार्थ</summary>

पद्अर्थ: साचि नामि = सदा स्थिर रहने वाले प्रभु नाम में। रसि = रस में। बिधाता = विधाता प्रभु!।4।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य अपने अंदर सदा स्थिर हरि नाम में जुड़ा रहता है, परमात्मा के प्रेम-रस में भीगा रहता है, विधाता प्रभु उस पर दयावान होता है।4।71।140।
</details>

<details><summary>दर्पण-पदार्थ</summary>

पद्अर्थ: राम रंगु = परमात्मा (के प्यार) का रंग। देइ बुझाइ = समझा दे, सूझ डाल दे।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के प्यार का रंग (अगर किसी भाग्यशाली के मन पर चढ़ जाए तो फिर) कभी (उस मन से) उतरता नहीं, दूर नहीं होता।1।
</details>

<details><summary>दर्पण-पदार्थ</summary>

पद्अर्थ: रंगि = प्रेम रंग में। राता = रंगा हुआ। साचा = सदा कायम रहने वाला, पक्के रंग वाला, जिस पर कोई और रंग अपना असर ना कर सके। बिधाता = विधाता।1। रहाउ।
</details>

<details><summary>दर्पण-भाषार्थ</summary>

अर्थ: जो मन परमात्मा के प्रेम-रंग में रंगा जाता है, उस पर (माया का) कोई और रंग अपना असर नहीं डाल सकता, वह (मानो) गहरे लाल रंग वाला हो जाता है, वह सर्व-व्यापक विधाता का रूप हो जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: संतह संगि = संतों की संगति में। बैसि = बैठ के।2।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) संत जनों की संगति में बैठ के परमात्मा के गुण गाता है (महिमा करता है, उसके मन को परमात्मा के प्यार का रंग चढ़ जाता है, और) उसका वह रंग कभी नहीं उतरता।2।
</details>

<details><summary>दर्पण-पदार्थ</summary>

पद्अर्थ: आन = अन्य। फीके = कच्चे, बेस्वादे।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण करे बिना (कभी किसी ने) आत्मिक आनंद नहीं पाया। (हे भाई!) माया (के स्वादों) के अन्य सभी रंग उतर जाते हैं (माया के स्वादों से मिलने वाले सुख होछे होते हैं)।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। से = वह लोग (बहुवचन)। निहाल = प्रसन्न, खिले हुए जीवन वाले।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस पे सतिगुरु जी दयावान होते हैं जिन्हें गुरु ने परमात्मा के प्रेम रंग में रंग दिया है, वह सदा खिले जीवन वाले रहते हैं।4।72।141।
</details>

<details><summary>दर्पण-टिप्पनी</summary>

नोट: पाठक याद रखें कि यहाँ पिछले सिलसिले के मुताबिक बड़ा अंक 142 चाहिए था। गिनती में एक की कमी चली आ रही है।
</details>

<details><summary>दर्पण-पदार्थ</summary>

पद्अर्थ: सिमरत = स्मरण करते हुए। किलविख = पाप। सहज = आत्मिक अडोलता। निवासे = बस जाते हैं।1।
</details>

<details><summary>दर्पण-भाषार्थ</summary>

अर्थ: (हे भाई!) मालिक-प्रभु का नाम स्मरण करते हुए (परमात्मा के सेवकों के सारे) पाप नाश हो जाते है, (उनके अंदर) आत्मिक अडोलता के सुखों के आनंदों का निवास बना रहता है।1।
</details>

<details><summary>दर्पण-पदार्थ</summary>

पद्अर्थ: कउ = को। जपत = जपते हुए। सभु अंदेसा = सारा फिक्र।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के सेवकों को (हर वक्त) परमात्मा (की सहायता) का भरोसा बना रहता है, (इस वास्ते) परमात्मा का नाम जपते हुए (उनके अंदर से) हरेक फिक्र मिटा रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: साध संगि = साधु-संगत में। भराती = भटकना। गाइअहि = गाए जाते हैं।2।
</details>

<details><summary>दर्पण-भाषार्थ</summary>

अर्थ: (हे भाई!) साधु-संगत में रहने के कारण (परमात्मा के सेवकों को) कोई डर नहीं छू सकता, कोई भटकना नहीं भटका सकती। (क्योंकि, परमात्मा के सेवकों के हृदय में) दिन रात गोपाल प्रभु के गुण गाए जाते हैं (उनके अंदर हर समय महिमा टिकी रहती है)।2।
</details>

<details><summary>दर्पण-पदार्थ</summary>

पद्अर्थ: प्रभ बंधन छोट = माया के बंधनों से खलासी देने वाले प्रभु जी ने। ओट = सहारा।3।
</details>

<details><summary>दर्पण-भाषार्थ</summary>

अर्थ: (हे भाई!) माया के बंधनों से खलासी देने वाले प्रभु जी ने मेहर करके (अपने सेवकों को अपने) सुंदर चरणों का सहारा (सदा) बख्शा होता है।3।
</details>

<details><summary>दर्पण-पदार्थ</summary>

पद्अर्थ: मनि = मन में। परतीति = श्रद्धा। जसु = महिमा (का जल)। नीति = सदा।4।
</details>

<details><summary>दर्पण-भाषार्थ</summary>

अर्थ: (इस वास्ते) हे नानक! कह: (परमात्मा के सेवकों के) मन में (परमात्मा की ओट आसरे का) निश्चय बना रहता है, और परमात्मा के सेवक सदा (जीवन को) पवित्र करने वाला महिमा का अमृत पीते रहते हैं।4।73।142।
</details>

<details><summary>दर्पण-पदार्थ</summary>

पद्अर्थ: जा का = जिस (मनुष्य) का। ता का = उस (मनुष्य) का।1।
</details>

<details><summary>दर्पण-भाषार्थ</summary>

अर्थ: (हे भाई! परमात्मा की मेहर से) जिस मनुष्य का मन परमात्मा के चरणों में लग जाता है उसका हरेक दुख दर्द दूर हो जाता है, उस की (माया आदि वाली) भटकना समाप्त हो जाती है।1।
</details>

<details><summary>दर्पण-पदार्थ</summary>

पद्अर्थ: को = का। वापारी = वणज करने वाला। पूरा = अडोल चित्त, जिस पर कोई कमी अपना प्रभाव ना डाल सके। जिसहि = जिस (मनुष्य) को। निवाजे = इज्जत बख्शता है, मेहर करता है। सूरा = सूरमा, शूरवीर, विकारों का टकराव करने के समर्थ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के नाम-धन का व्यापार करने वाला मनुष्य अडोल हृदय का मालिक बन जाता है (उस पर कोई विकार अपना प्रभाव नहीं डाल सकते, क्योंकि) जिस मनुष्य पर परमात्मा अपने नाम-धन की दाति की मेहर करता है वह मनुष्य (विकारों से टकराव करने वाला) शूरवीर बन जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: कउ = को (शब्द ‘को’ और ‘कउ’ का फर्क साद रखने के योग्य है)। गुसाई = धरती का मालिक, प्रभु। पाई = पांय, पैरों पर।2।
</details>

<details><summary>दर्पण-भाषार्थ</summary>

अर्थ: (पर, हे भाई! नाम-धन की दाति गुरु के द्वारा ही मिलती है और) जिस मनुष्यों पर धरती के मालिक प्रभु जी दयावान होते हैं, वह मनुष्य गुरु के चरणों में आ लगते हैं (गुरु की शरण पड़ते हैं)।2।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। जपि = जप के। जीवे = उच्च आत्मिक जीवन वाले बन जाते हैं। परमानंद = सबसे उच्च आत्मिक आनंद का मालिक प्रभु।3।
</details>

<details><summary>दर्पण-भाषार्थ</summary>

अर्थ: (हे भाई!) सब से ऊँचे आत्मिक आनंद के मालिक-प्रभु को स्मरण कर-कर के मनुष्य आत्मिक जीवन हासिल कर लेते हैं, फिर उनके अंदर सदा सुख शांति और आत्मिक अडोलता के आनंद बने रहते हैं।3।
</details>

<details><summary>दर्पण-पदार्थ</summary>

पद्अर्थ: रासि = पूंजी, संपत्ति, धन। खाटी = कमा ली। प्रभि = प्रभु ने। अपदा = बिपता, मुसीबत।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य ने साधु-संगत में टिक के परमात्मा के नाम-धन की राशि कमा ली है, परमात्मा ने उसकी हरेक किस्म की बिपता दूर कर दी है।4।74।143।
</details>

<details><summary>दर्पण-पदार्थ</summary>

पद्अर्थ: सभि = सारे। मिटहि = मिट जाते हैं। चरण कमल = कमल फूल जैसे सुंदर चरण। परवेस = टिकाए रख।1।
</details>

<details><summary>दर्पण-भाषार्थ</summary>

अर्थ: (हे भाई!) अपने मन में परमात्मा के सुंदर चरण बसाए रख। परमात्मा का नाम स्मरण करने से मन के सारे कष्ट मिट जाते हैं।1।
</details>

<details><summary>दर्पण-पदार्थ</summary>

पद्अर्थ: लख बारी = लाखों बार। प्रभ दा = प्रभु का। पिआरी = हे प्यारी जीभ! 1। रहाउ।
</details>

<details><summary>दर्पण-भाषार्थ</summary>

अर्थ: हे प्यारी जीभ! (तू) लाखों बार परमात्मा का नाम उचारती रह और परमात्मा का आत्मिक जीवन वाला नाम-रस पीती रह।1। रहाउ।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। जपि = जप के। जीवे = आत्मिक जीवन प्राप्त करते हैं। परमानंदा = सबसे ऊँचे आत्मिक आनंद के मालिक प्रभु! 2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य सबसे श्रेष्ठ आत्मिक आनंद के मालिक-प्रभु का नाम जपते हैं, वह आत्मिक जीवन हासिल कर लेते हैं, उनके अंदर आत्मिक अडोलता के बड़े सुख आनंद बने रहते हैं।2।
</details>

<details><summary>दर्पण-पदार्थ</summary>

पद्अर्थ: मद = अहंकार। खोए = नाश कर लिए। संगि = संगति में। किलबिख = पाप।3।
</details>

<details><summary>दर्पण-भाषार्थ</summary>

अर्थ: (हे भाई! नाम-रस पीने वाले मनुष्य अपने अंदर से) काम-क्रोध-लोभ-मोह-अहंकार (आदि विकारों का) नाश कर लेते हैं। गुरु की संगति में रह के वह (अपने मन में से) सारे पाप धो लेते हैं।3।
</details>

<details><summary>दर्पण-पदार्थ</summary>

पद्अर्थ: करि किरपा = कृपा कर। प्रभ = हे प्रभु! रवाला = चरण धूल।4।
</details>

<details><summary>दर्पण-भाषार्थ</summary>

अर्थ: हे दीनों पर दया करने वाले प्रभु! मेहर कर और नानक को गुरु के चरणों की धूल बख्श।4।75।144।
</details>

[[0195]]
<details><summary>दर्पण-पदार्थ</summary>

पद्अर्थ: पैनै = पहिनता है। खाइ = खाता है। किउ बनै = कैसे बने, कैसे फब सकता है? नहीं फबता। माइ = हे माँ!।1।
</details>

<details><summary>दर्पण-टिप्पनी</summary>

नोट: ‘जिस का’ शब्द में ‘जिसु’ की ‘ु’ मात्रा संबंधक ‘का’ के कारण हट गई है।
</details>

<details><summary>दर्पण-भाषार्थ</summary>

अर्थ: हे माँ! जिस परमात्मा का दिया हुआ (अन्न) मनुष्य खाता है, (दिया हुआ कपड़ा मनुष्य) पहनता है उसकी याद में आलस करना किसी भी तरह शोभा नहीं देता।1।
</details>

<details><summary>दर्पण-पदार्थ</summary>

पद्अर्थ: बिसारि = भुला के। आन = अन्य। कंमि = काम में। लागहि = लगते हैं।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) मालिक प्रभु (की याद) भुला के अन्य कामों में उलझे रहते हैं, वह नकारी माया के बदले में अपना कीमती मानव जनम गवा लेते हैं। (वे रत्न तो फेंक देते हैं, पर कउड़ी को सम्भालते हैं)।1। रहाउ।
</details>

<details><summary>दर्पण-पदार्थ</summary>

पद्अर्थ: तिआगि = त्याग के। दासि = दासी, माया। कत = कहाँ?।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा को छोड़ के और (पदार्थोँ के) लोभ वश हो के (परमात्मा की) दासी माया को सलाम करने से कहीं भी शोभा नहीं मिल सकती।2।
</details>

<details><summary>दर्पण-पदार्थ</summary>

पद्अर्थ: खावहि = खाते हैं। जिनि = जिस (प्रभु) ने। तिसहि = उस (प्रभु) को। सुआन = (बहुवचन) कुत्ते।3।
</details>

<details><summary>दर्पण-भाषार्थ</summary>

अर्थ: (हे भाई!) कुत्ते (के स्वाभाव वाले मनुष्य) स्वादिष्ट भोजन खाते हैं, अच्छे-अच्छे खाने खाते हैं, पीने वाली चीजें पीते हैं, पर जिस परमात्मा ने (ये सारे पदार्थ) दिए हैं उसे जानते-पहिचानते भी नहीं।3।
</details>

<details><summary>दर्पण-पदार्थ</summary>

पद्अर्थ: लूण हरामी = (खाए हुए) नमक को हराम करने वाले, ना-शुक्रगुजार। प्रभ = हे प्रभु! 4।
</details>

<details><summary>दर्पण-भाषार्थ</summary>

अर्थ: हे नानक! कह: हे प्रभु! हम जीव ना-शुक्रे हैं। हे जीवों के दिल की जानने वाले प्रभु! हमें बख्श ले।4।76।145।
</details>

<details><summary>दर्पण-पदार्थ</summary>

पद्अर्थ: माहि = में। मजन = स्नान, डुबकी।1।
</details>

<details><summary>दर्पण-भाषार्थ</summary>

अर्थ: (हे मेरे बंधु!) अपने मन में परमात्मा का ध्यान धर। (प्रभु-चरणों का ध्यान ही) सारे तीर्थों का स्नान है।1।
</details>

<details><summary>दर्पण-पदार्थ</summary>

पद्अर्थ: दिनु = (सारा) दिन। हरि हरि सिमरनु = सदा हरि का स्मरण कर। भाई = हे भाई! कोटि = करोड़ों। मलु = (विकारों की) मैल।1। रहाउ।
</details>

<details><summary>दर्पण-टिप्पनी</summary>

नोट: शब्द ‘मलु’ शक्ल में पुलिंग की तरह है पर है ये स्त्रीलिंग है।
</details>

<details><summary>दर्पण-भाषार्थ</summary>

अर्थ: हे मेरे भाई! सारा दिन सदा परमात्मा का स्मरण किया कर। (जो मनुष्य परमात्मा का स्मरण करता है उसके) करोड़ों जन्मों के (विकारों की) मैल उतर जाती है।1। रहाउ।
</details>

<details><summary>दर्पण-पदार्थ</summary>

पद्अर्थ: कथा = महिमा। मन बांछत = मन इच्छित,मन भाते।2।
</details>

<details><summary>दर्पण-भाषार्थ</summary>

अर्थ: (हे मेरे भाई! जो मनुष्य) परमात्मा की महिमा अपने हृदय में बसाता है, वह सारे मन-इच्छित फल प्राप्त कर लेता है।2।
</details>

<details><summary>दर्पण-पदार्थ</summary>

पद्अर्थ: जीवन मरणु जनमु = पैदा होने से मरने तक सारा जीवन। जा कै रिदै = जिसके हृदय में।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य के हृदय में भगवान आ बसता है, जनम से लेकर मौत तक उस मनुष्य का सारा जीवन (प्रभु की हजूरी में) स्वीकार हो जाता है।3।
</details>

<details><summary>दर्पण-पदार्थ</summary>

पद्अर्थ: पूरे = सारे गुणों वाले। साधू धूरे = गुरु के चरणों की धूल।4।
</details>

<details><summary>दर्पण-भाषार्थ</summary>

अर्थ: हे नानक! वही मनुष्य सही जीवन वाले बनते हैं जिन्हें गुरु के चरणों की धूल मिल जाती है।4।77।146।
</details>

<details><summary>दर्पण-पदार्थ</summary>

पद्अर्थ: मुकर पाइ = मुकर जाता है। जोहहि = निगाह में रखते हैं।1।
</details>

<details><summary>दर्पण-टिप्पनी</summary>

नोट: ‘मुकर पाइ’ के बारे में। संस्कृत क्रिया का पहला हिस्सा सदा एकारांत होता है, आखिरी अक्षर के साथ ‘ि’ की मात्रा लगी होती है। ये नियम सारी वाणी में ठीक उतरता है। पर ‘जपु’ वाणी में देखो “केते लै लै मुकरु पाहि”।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य परमात्मा की बख्शी दातें) खाता रहता है पहनता रहता है और उस बात को नहीं मानता (मुकरा रहता है) कि ये सब परमात्मा का दिया है, उस मनुष्य को धर्मराज के दूत अपनी निगरानी में रखते हैं (भाव, वह मनुष्य सदा आत्मिक मौत मरा रहता है)।1।
</details>

<details><summary>दर्पण-पदार्थ</summary>

पद्अर्थ: जिनि = जिस (परमात्मा) ने। जीउ = जीवात्मा। पिंडु = शरीर। भरमहि = तू भटकेगा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! तू) उस परमात्मा (की याद) से मुंह मोड़े बैठा है, जिसने (तुझे) जीवात्मा दी, जिसने (तुझे) शरीर दिया। (याद रख, यहां से गवा के) करोड़ों जन्मों में अनेक जूनियों में भटकता फिरेगा।1। रहाउ।
</details>

<details><summary>दर्पण-पदार्थ</summary>

पद्अर्थ: साकत = माया ग्रस्त जीव, प्रभु से टूटा हुआ। रीति = जीवन मर्यादा। बिपरीत = उलट।2।
</details>

<details><summary>दर्पण-भाषार्थ</summary>

अर्थ: (हे भाई!) माया ग्रसित मनुष्य की जीवन मर्यादा ही ऐसी है कि वह जो कुछ करता है सारा बे-मुख्ता का काम ही करता है।2।
</details>

<details><summary>दर्पण-पदार्थ</summary>

पद्अर्थ: जिनि = जिस (प्रभु) ने। धारिआ = (अपनी ज्योति से) सहारा दिया हुआ है। मनहु = मन से।3।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा ने जीव की जीवात्मा को, मन को, शरीर को (अपनी ज्योति का) सहारा दिया हुआ है, उस पालणहार प्रभु को साकत मनुष्य अपने मन से भुलाए रखता है।3।
</details>

<details><summary>दर्पण-पदार्थ</summary>

पद्अर्थ: बधे = बढ़े हुए हैं। कागर = कागज, दफतर। उधरु = उद्धार ले, बचा ले। सुख सागर = हे सुखों के समुंदर प्रभु! 4।
</details>

<details><summary>दर्पण-भाषार्थ</summary>

अर्थ: (इस तरह हे बंधु! उस साकत के इतने) विकार बढ़ जाते हैं कि उनके (बुरे लेखों के) अनेक पृष्ठ ही लिखे जाते हैं।  
हे नानक! (प्रभु दर पे अरदास कर और कह:) हे दया के समुंदर! (तू स्वयं हम जीवों को विकारों से) बचा के रख।4।
</details>

<details><summary>दर्पण-पदार्थ</summary>

पद्अर्थ: पारब्रहम = हे पारब्रह्म! नाइ = नाम के द्वारा।1। रहाउ दूजा।
</details>

<details><summary>दर्पण-भाषार्थ</summary>

अर्थ: हे पारब्रहम् प्रभु! जो मनुष्य (तेरी मेहर से) तेरी शरण आते हैं, वह तेरे हरि-नाम की इनायत से (अपने माया के) बंधन काट के (संसार समुंदर से) पार लांघ जाते हैं।1। रहाउ दूजा।78।147।
</details>

<details><summary>दर्पण-पदार्थ</summary>

पद्अर्थ: लोभ कउ = लोभ की खातिर। कीनो = किया, बनाया। मुकति पदु = वह आत्मिक अवस्था जहां कोई वासना छू नहीं सकती।1।
</details>

<details><summary>दर्पण-भाषार्थ</summary>

अर्थ: (हे भाई! देखो गोबिंद की उदारता!) चाहे कोई मनुष्य अपनी किसी लालच की खातिर उसे मित्र बनाता है (फिर भी वह उसके) सारे उद्देश्य पूरे कर देता है जहाँ कोई वासना फटक नहीं सकती।1।
</details>

<details><summary>दर्पण-पदार्थ</summary>

पद्अर्थ: सभु कोइ = हरेक जीव। जा ते = जिस से। बिरथा = खाली, व्यर्थ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) हरेक मनुष्य ऐसे (प्रभु को) मित्र बनाए, जिस (के दर) से कोई खाली नहीं रहता।1। रहाउ।
</details>

<details><summary>दर्पण-पदार्थ</summary>

पद्अर्थ: सुआइ = स्वार्थ वास्ते। रिदै = हृदय में। बिदारिआ = नाश कर दिया।2।
</details>

<details><summary>दर्पण-भाषार्थ</summary>

अर्थ: जिस मनुष्य ने (उस गोबिंद को) अपनी गरज वास्ते भी अपने हृदय में ला टिकाया है, (गोबिंद ने उसके) सारे दुख-दर्द सारे रोग दूर कर दिए हैं।2।
</details>

<details><summary>दर्पण-पदार्थ</summary>

पद्अर्थ: रसना = जीभ। गीधी = (गृध् = to covet, to desire) लालसा करती है।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य की जीभ गोबिंद का नाम उचारने की तमन्ना रखती है, उसके सारे उद्देश्य पूरे हो जाते हैं।3।
</details>

<details><summary>दर्पण-पदार्थ</summary>

पद्अर्थ: बलिहारा = कुर्बान। सफल दरसनु = जिसका दर्शन सारे फल देता है।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हम अपने गोबिंद से अनेक बार कुर्बान जाते हैं, हमारा गोबिंद ऐसा है कि उसके दर्शन सारे फल देते हैं।4।79।148।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। हिरे = नाश हो जाते हैं। कथा = महिमा। साध संगि = साधु-संगत में। सुनाहि = (जो मनुष्य) सुनते हैं।1।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य साधु-संगत में (टिक के) परमात्मा की महिमा सुनते हैं, उनकी जिंदगी की राह में आने वाली करोड़ों रुकावटें एक छिन में नाश हो जाती हैं।1।
</details>

<details><summary>दर्पण-पदार्थ</summary>

पद्अर्थ: पीवत = पीते हुए। राम रसु = राम के नाम का रस। अंम्रित गुण = आत्मिक जीवन देने वाले गुण। अंम्रित जासु = आत्मिक जीवन देने वाला यश। खुधितासु = भूख।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम रस पीते हुए, परमात्मा के आत्मिक जीवन देने वाले गुणों का जस गाते हुए, परमात्मा के चरण जप के (माया की) भूख मिट जाती है।1। रहाउ।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। निधान = खजाने। भगवान = हे भगवान!।2।
</details>

<details><summary>दर्पण-भाषार्थ</summary>

अर्थ: हे भगवान! जिस मनुष्य के हृदय में तू बस जाता है, उसे सारे सुखों के खजाने व आत्मिक अडोलता के आनंद प्राप्त हो जाते हैं।2।
</details>

[[0196]]
<details><summary>दर्पण-पदार्थ</summary>

पद्अर्थ: अउखध = दवाईआं। तंत = तंत्र, टूणे। सभि = सारे। छारु = राख, तुच्छ। धारु = टिकाए रख।3।
</details>

<details><summary>दर्पण-भाषार्थ</summary>

अर्थ: (हे भाई!) विधाता प्रभु को अपने हृदय में टिकाए रख। (इसके मुकाबले के अन्य) सभी औषधियां, सारे मंत्र और तंत्र (टूणे) तुच्छ हैं।3।
</details>

<details><summary>दर्पण-पदार्थ</summary>

पद्अर्थ: तजि = त्याग के। भजिओ = भजा है, उपासना की है, स्मरण किया है। अटल = (अ-टल), कभी ना टलने वाला।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य ने सारे भ्रम त्याग के पारब्रहम् प्रभु का भजन किया है, (उसने देख लिया है कि भजन-स्मरण वाला) धर्म ऐसा है जो कभी फल देने में कमी नहीं आने देता।4।80।149।
</details>

<details><summary>दर्पण-पदार्थ</summary>

पद्अर्थ: करि = करे, करता है। भेटे = मिलता है। गुर = गुरु को। सोई = वही। तितु = उसके द्वारा। तितु बलि = उस (आत्मिक) बल के द्वारा। न बिआपै = जोर नहीं डाल सकता।1।
</details>

<details><summary>दर्पण-भाषार्थ</summary>

अर्थ: (पर हे भाई!) वही मनुष्य गुरु को मिलता है, जिस पर परमात्मा कृपा करता है। (गुरु के मिलाप की इनायत से मनुष्य के अंदर आत्मिक बल पैदा होता है) उस बल के कारण कोई रोग अपना जोर नहीं डाल सकता।1।
</details>

<details><summary>दर्पण-पदार्थ</summary>

पद्अर्थ: रमण = स्मरण। तरण = पार लांघ जाना। भै सागर = संसार समुंदर। सूर = शूरवीर (गुरु)। फारे = फाड़े जाते हैं। जम कागर = जमों के कागज, आत्मिक मौत लाने वाले संस्कार।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का स्मरण करने से संसार समुंदर से पार लांघ जाते हैं। शूरवीर गुरु की शरण पड़ने से जमों के लेखे फाड़े जाते हैं, (आत्मिक मौत लाने वाले सारे संस्कार मिट जाते हैं)।1। रहाउ।
</details>

<details><summary>दर्पण-पदार्थ</summary>

पद्अर्थ: सतिगुरि = सतिगुरु ने। आसर = आसरा।2।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य को) सत्गुरू ने परमात्मा का नाम मंत्र दे दिया, इस नाम-मंत्र के आसरे उसके सारे उद्देश्य पूरे हो गए।2।
</details>

<details><summary>दर्पण-पदार्थ</summary>

पद्अर्थ: संजम = इंद्रियों को विकारों से रोकने के यत्न। सहाई = मदद करने वाले।3।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य पर) सतिगुरु जी कृपाल हुए, जिसके मददगार सत्गुरू जी बन गए, उसको सारे जपों का, सारे तपों का, सारे संजमों का सम्मान प्राप्त हो गया।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। पेखु = देख। नानक = हे नानक! पसरे = व्यापक।4।
</details>

<details><summary>दर्पण-भाषार्थ</summary>

अर्थ: हे नानक! देख, गुरु ने जिस मनुष्य के अहंकार, मोह आदि भ्रम नाश कर दिए, उसे पारब्रहम् प्रभु जी हर जगह व्यापक दिख पड़े।4।81।150।
</details>

<details><summary>दर्पण-पदार्थ</summary>

पद्अर्थ: बिखै राज ते = विषौ-विकारों के प्रभाव से। अंधुला = (विकारों में) अंधा। दुखि = दुख में। लागै = लगता है, फसता है। चितारी = चितारता है।1।
</details>

<details><summary>दर्पण-भाषार्थ</summary>

अर्थ: (हे भाई!) विषियों के प्रभाव से (मनुष्य विकारों में) बहुत अंधा हो जाता है (तब उसे परमात्मा का नाम कभी नहीं सूझता, पर विकारों के कारण जब वह) दुख में फंसता है, तब परमात्मा का नाम याद करता है।1।
</details>

<details><summary>दर्पण-पदार्थ</summary>

पद्अर्थ: कउ = को, वास्ते। तूही = तू ही, तेरा नाम ही। मगनु = मस्त। नरकि = नर्क में।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु!) तेरे दास के वास्ते तेरा नाम ही (लोक-परलोक में) इज्जत है। (तेरा दास जानता है कि) माया में मस्त मनुष्य को (माया) नर्क में ले जाती है (और सदा दुखी रखती है)।1। रहाउ।
</details>

<details><summary>दर्पण-पदार्थ</summary>

पद्अर्थ: गिरसत = घिरा हुआ। बिखु = (विकारों का) जहर। माते का = मस्त हुए हुए का। ठउर ठाउ = जगह ठिकाना। नाम = निशान।2।
</details>

<details><summary>दर्पण-भाषार्थ</summary>

अर्थ: (हे भाई!) रोगों से घिरा हुआ मनुष्य परमात्मा का नाम याद करता है, पर विकारों के जहर में मस्त हुए मनुष्य के आत्मिक जीवन का कहीं नामो निशान नहीं मिलता (विकारों का जहर उसके आत्मिक जीवन को खत्म कर देता है)।2।
</details>

<details><summary>दर्पण-पदार्थ</summary>

पद्अर्थ: सिउ = से। आन = अन्य। चीति = चिक्त में।3।
</details>

<details><summary>दर्पण-भाषार्थ</summary>

अर्थ: (हे भाई! परमात्मा के) सुंदर चरणों से (जिस मनुष्य की) प्रीत बन जाती है, उसे दुनिया वाले और सुख याद नहीं आते।3।
</details>

<details><summary>दर्पण-पदार्थ</summary>

पद्अर्थ: सिमरउ = मैं स्मरण करूँ। प्रभ = हे प्रभु! अंतरजामी = हे सब के दिल की जानने वाले!।4।
</details>

<details><summary>दर्पण-भाषार्थ</summary>

अर्थ: हे नानक! (अरदास कर और कह:) हे प्रभु! हे स्वामी! हे अंतरजामी हरि! (मुझे) मिल, मैं सदा ही तुझे स्मरण करता रहूँ।4।82।151।
</details>

<details><summary>दर्पण-पदार्थ</summary>

पद्अर्थ: संगी = साथी। बटवारे = वाट+मारे, राहजन, डाकू। करि = कर के। प्रभि = प्रभु ने। लए निवारे = निवार लिए, दूर कर दिए।1।
</details>

<details><summary>दर्पण-भाषार्थ</summary>

अर्थ: (हे भाई! कामादिक पाँचों) डाकू आठों पहर (मनुष्य के साथ) साथी बने रहते हैं (और इसके आत्मिक जीवन पर डाका मारते रहते हैं। जिन्हें बचाया है) प्रभु ने स्वयं ही कृपा करके बचा लिया है।1।
</details>

<details><summary>दर्पण-पदार्थ</summary>

पद्अर्थ: रमहु = माणो। सभ कोइ = हरेक जीव। कला = ताकत। सोइ = वह।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वह परमात्मा सारी मुकम्मल ताकतों का मालिक है (जो मनुष्य उसका पल्ला पकड़ता है, वह किसी विकार को उसके नजदीक नहीं फटकने देता)। हरेक जीव ऐसी सामर्थ्य वाले प्रभु के नाम का रस ले।1। रहाउ।
</details>

<details><summary>दर्पण-पदार्थ</summary>

पद्अर्थ: तपति = तपश, जलन। सागर = समुंदर। उतारणहार = पार लंघाने की ताकत रखने वाला।2।
</details>

<details><summary>दर्पण-भाषार्थ</summary>

अर्थ: (हे भाई! कामादिक विकारों की) संसार समुंदर में बड़ी तपश पड़ रही है (इस तपश से बचने के लिए प्रभु का ही आसरा लो) प्रभु एक पल में इस जलन में से पार लंघाने की ताकत रखने वाला है।2।
</details>

<details><summary>दर्पण-पदार्थ</summary>

पद्अर्थ: सिमरत = स्मरण करते हुए। मुकति = खलासी, मुक्ति। पाहि = प्राप्त कर लेते हैं।3।
</details>

<details><summary>दर्पण-भाषार्थ</summary>

अर्थ: (हे भाई! माया के मोह के ये विकार आदिक) अनेक बंधन हैं (मनुष्य के अपने प्रयत्नों से ये बंधन) तोड़े नहीं जा सकते। पर परमात्मा का नाम स्मरण करते हुए इन बंधनों से निजात-रूपी फल हासिल कर लेते हैं।3।
</details>

<details><summary>दर्पण-पदार्थ</summary>

पद्अर्थ: उकति = युक्ति, दलील। इस ते = इस जीव से। करि किरपा = मेहर कर। गाहि = गा सकते हैं।4।
</details>

<details><summary>दर्पण-टिप्पनी</summary>

नोट: ‘इस ते’ में से ‘इसु’ की ‘ु’ की मात्रा संबंधक ‘ते’ के कारण हट गई है।
</details>

<details><summary>दर्पण-भाषार्थ</summary>

अर्थ: हे नानक! (प्रभु-दर पर अरदास कर और कह: हे प्रभु!) इस जीव की कोई ऐसी सियानप, कोई ऐसी दलील नहीं चल सकती (जिससे ये इन डाकूओं के पँजे से बच सके। हे प्रभु! तू स्वयं) कृपा कर, जीव तेरे गुण गाएं (और इनसे बच सकें)।4।83।152।
</details>

<details><summary>दर्पण-पदार्थ</summary>

पद्अर्थ: थाती = धन की थैली। को = का। बिचरु = चल फिर। सभि = सारे।1।
</details>

<details><summary>दर्पण-भाषार्थ</summary>

अर्थ: (हे भाई! अगर तूने परमात्मा की कृपा से) परमात्मा के नाम धन की थैली हासिल कर ली है, तो तू संसार के कार्य-व्यवहारों में भी (निसंग हो कर) विचर। तेरे सारे काम सिरे चढ़ जाएंगे।1।
</details>

<details><summary>दर्पण-पदार्थ</summary>

पद्अर्थ: वड भागी = बड़े भाग्यों से। पारब्रहम = हे पारब्रह्म! तू = तुम।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की महिमा का गीत बड़े भाग्यों से गाया जा सकता है। हे पारब्रहम् प्रभु! अगर तू स्वयं हम जीवों को अपनी महिमा की दाति दे तो ही हमें मिल सकती है।1। रहाउ।
</details>

<details><summary>दर्पण-पदार्थ</summary>

पद्अर्थ: उरि = उरस्, हृदय में। भव सागरु = संसार समुंदर। चढ़ि = (प्रभु चरणों के जहाज पे) चढ़ के।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के चरण अपने हृदय में दिल में टिकाए रख। (प्रभु चरण-रूपी जहाज पर) चढ़ के तू संसार समुंदर से पार लांघ जाएगा।2।
</details>

<details><summary>दर्पण-पदार्थ</summary>

पद्अर्थ: साधू संगु = गुरु की संगति। सभु कोइ = हरेक मनुष्य। कलिआण = सुख।3।
</details>

<details><summary>दर्पण-भाषार्थ</summary>

अर्थ: (हे भाई!) हरेक प्राणी गुरु की संगति करो। (गुरु की संगति में रहने से) सदा सुख ही सुख होंगे, दुबारा कोई दुख व्याप नहीं सकेगा।3।
</details>

<details><summary>दर्पण-पदार्थ</summary>

पद्अर्थ: गुणी निधान = गुणों का खजाना प्रभु। मानु = आदर।4।
</details>

<details><summary>दर्पण-भाषार्थ</summary>

अर्थ: हे नानक! प्रेम-भरी भक्ति से सारे गुणों के खजाने परमात्मा का भजन कर, (इस तरह) परमात्मा की हजूरी में आदर-सत्कार मिलता है।4।84।153।
</details>

<details><summary>दर्पण-पदार्थ</summary>

पद्अर्थ: जलि = जल में। थलि = धरती में। महीअलि = मही+तलि, धरती के तल पर, आकाश में। हरि मीत गुण = प्रभु मित्र के गुण। नीत = सदा। भ्रम = भटकना।1।
</details>

<details><summary>दर्पण-भाषार्थ</summary>

अर्थ: (हे भाई!) जो प्रभु-मित्र जल में, धरती में, आकाश में, हर जगह व्यापक है, उसके गुण सदा गाने से सब किस्म की भटकनें नाश हो जाती है।1।
</details>

<details><summary>दर्पण-पदार्थ</summary>

पद्अर्थ: संगि = (जीव के) नाल। पहरूआ = राख। जा कै सिमरणि = जिस के स्मरण से। जम डरूआ = मौत का डर।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा के नाम जपने की इनायत से मौत का डर नहीं रह जाता (आत्मिक मौत नजदीक नहीं फटक सकती), वह परमात्मा हर समय जीव के साथ रखवाला है।1। रहाउ।
</details>

[[0197]]
<details><summary>दर्पण-पदार्थ</summary>

पद्अर्थ: रिदै = हृदय में।2।
</details>

<details><summary>दर्पण-भाषार्थ</summary>

अर्थ: (हे भाई!) प्रभु के सुंदर चरणों का जिस मनुष्य के हृदय में निवास हो जाता है, उसके सारे दुखों का नाश हो जाता है; ।2।
</details>

<details><summary>दर्पण-पदार्थ</summary>

पद्अर्थ: एक = एक परमात्मा की। टेक = सहारा।3।
</details>

<details><summary>दर्पण-भाषार्थ</summary>

अर्थ: एक परमात्मा का नाम ही उस मनुष्य की आस बन जाता है, प्रभु का नाम ही उस का मान-तान और धन हो जाता है। उस मनुष्य के मन में सदा कायम रहने वाले शाह परमात्मा का ही सहारा होता है।3।
</details>

<details><summary>दर्पण-पदार्थ</summary>

पद्अर्थ: जन साध = साधु जन, गुरमुखि, गुरु के सेवक। अनाथ = निआसरे। प्रभि = प्रभु ने।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई! जो) बड़े गरीब और अनाथ लोग (थे, जब वह) गुरु के सेवक (बन गए, गुरु की शरण आ पड़े) परमात्मा ने (उन्हें दुखों-कष्टों से) हाथ दे कर बचा लिया।4।85।154।
</details>

<details><summary>दर्पण-पदार्थ</summary>

पद्अर्थ: नामि = नाम में, नाम (-तीर्थ) में। मजनु = स्नान। करि = कर के। सूचे = स्वच्छ, पवित्र। कोटि = करोड़ों। मूचे = बहुत, ज्यादा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के नाम (तीर्थ) में स्नान करके स्वच्छ (जीवन वाले बन जाते हैं)। (नाम तीर्थ में स्नान करने से) करोड़ों ग्रहणों के समय किए (दान-) पुंन्न के फलों से भी ज्यादा फल मिलते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: किलविख = पाप।1।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य के) हृदय में परमात्मा के चरन बस जाएं, उसके अनेक जन्मों के (किए) पाप नाश हो जाते हैं।1।
</details>

<details><summary>दर्पण-पदार्थ</summary>

पद्अर्थ: संगि = संगति में। मारगु = रास्ता।2।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य ने) साधु-संगत में टिक के परमात्मा की महिमा का फल प्राप्त कर लिया। जमों का रास्ता उसे नजर भी नहीं पड़ता (आत्मिक मौत उसके कहीं नजदीक भी नहीं फटकी)।2।
</details>

<details><summary>दर्पण-पदार्थ</summary>

पद्अर्थ: बच = वचन। क्रम = कर्म, काम। अधारु = आसरा। ता ते = उससे। बिखु = जहर।3।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य ने) अपने मन का अपने बोलों का अपने कामों का आसरा परमात्मा (के नाम) को बना लिया, उस से संसार (का मोह) दूर हट गया, उससे (विकारों का वह) जहर परे रह गया (जो मनुष्य के आत्मिक जीवन को मार देता है)।3।
</details>

<details><summary>दर्पण-पदार्थ</summary>

पद्अर्थ: प्रभि = प्रभु ने। जपे = जपता है।4।
</details>

<details><summary>दर्पण-भाषार्थ</summary>

अर्थ: हे नानक! मेहर कर के प्रभु ने जिस मनुष्य को अपना बना लिया। वह मनुष्य सदा प्रभु का जाप जपता है प्रभु का भजन करता है।4।86।155।
</details>

<details><summary>दर्पण-पदार्थ</summary>

पद्अर्थ: जिनि = जिस (मनुष्य) ने। हरि जाते = हरि से गहरी सांझ डाली है। सीतलु = ठण्डा,शांत। राते = रते रहने से, प्यार डालने से।1।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य ने परमात्मा के साथ जान पहिचान बना ली है उसी की शरण पड़ा रह, (क्योंकि) प्रभु-चरणों में प्यार डाल के मन शांत हो जाता है, शरीर (भाव, हरेक इंद्रिय) शांत हो जाता है।1।
</details>

<details><summary>दर्पण-पदार्थ</summary>

पद्अर्थ: भै भंजन प्रभ = सारे डरों का नाश करने वाला प्रभु। मनि = मन में। न बसाही = जो मनुष्य नहीं बसाते, बसाहि। जाही = जाहि, लांघ जाते हैं।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) सारे डरों का नाश करने वाले प्रभु को अपने मन में नहीं बसाते, उनके अनेक जन्म इन डरों से काँपते हुए ही बीत जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: रिदै = हृदय में। ता के = उस के।2।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य के हृदय में परमात्मा का नाम बस जाता है, उसके सारे काम सारे उद्देश्य सफल हो जाते हैं।2।
</details>

<details><summary>दर्पण-पदार्थ</summary>

पद्अर्थ: जनमु = जिंदगी। जरा = बढ़ापा। मिरतु = मौत। वासि = बस रहा। सासि = (हरेक) श्वास से। गिरासि = (हरेक) ग्रास के साथ।3।
</details>

<details><summary>दर्पण-भाषार्थ</summary>

अर्थ: (हे भाई!) हमारा जीना, हमारा बुढ़ापा और हमारी मौत जिस परमात्मा के वश में है, उस सब ताकतों के मालिक प्रभु को हरेक साँस के साथ और हरेक ग्रास के साथ स्मरण करता रह।3।
</details>

<details><summary>दर्पण-पदार्थ</summary>

पद्अर्थ: सखा = साथी। टेक = आसरा, सहारा।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) एक परमात्मा ही (हम जीवों का) मित्र है सज्जन है, साथी है। उस मालिक प्रभु का नाम ही (हमारी जिंदगी का) सहारा है।4।87।156।
</details>

<details><summary>दर्पण-पदार्थ</summary>

पद्अर्थ: बाहरि = जगत के साथ कार्य-व्यवहार करते हुए। रिदै = हृदय में। समालि = संभाल के। घरि = हृदय घर में। लै नालि = साथ ले कर।1।
</details>

<details><summary>दर्पण-भाषार्थ</summary>

अर्थ: (हे भाई!) जगत से कार्य-व्यवहार करते हुए संत जनों ने गोबिंद को अपने हृदय में संभाल के रखा होता है। गोबिंद को संत जन अपने हृदय घर में सदा अपने साथ रखते हैं।1।
</details>

<details><summary>दर्पण-पदार्थ</summary>

पद्अर्थ: संतन कै संगि = संतों के साथ। राता = रंगा हुआ। रंगि = रंग में।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम सदा संत जनों के हृदय में बसता है। परमात्मा के (प्रेम) रंग में (संत जनों का) मन रंगा रहता है, तन (भाव, हरेक ज्ञानेंद्री) रंगी रहती है।1। रहाउ।
</details>

<details><summary>दर्पण-पदार्थ</summary>

पद्अर्थ: परसादी = प्रसादि, कृपा से। सागरु = (संसार) समुंदर। किलविख = पाप। सभि = सारे। हिरिआ = दूर कर लिए।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु की कृपा से (परमात्मा का नाम हृदय में संभाल के संत जन) संसार समुंदर से पार लांघ जाते हैं, और अनेक जन्मों के (पहले किए हुये) सारे पाप दूर कर लेते हैं।2।
</details>

<details><summary>दर्पण-पदार्थ</summary>

पद्अर्थ: नामि = नाम में। भगवंतु = भाग्यों वाले। मंतु = उपदेश।3।
</details>

<details><summary>दर्पण-भाषार्थ</summary>

अर्थ: (हे भाई! तू भी) पूरे गुरु का उपदेश (अपने हृदय में बसा। जो मनुष्य गुरु का उपदेश हृदय में बसाता है, वह) भाग्यशाली हो जाता है, वह (लोक परलोक में) बड़प्पन कमाता है, उसकी तवज्जो प्रभु के नाम में जुड़ती है।3।
</details>

<details><summary>दर्पण-पदार्थ</summary>

पद्अर्थ: जापु = जपता रह। नानकु जीवै = नानक आत्मिक जीवन हासिल करता है। पेखि = देख के।4।
</details>

<details><summary>दर्पण-भाषार्थ</summary>

अर्थ: (हे भाई! तू भी परमात्मा के) सुंदर चरण (अपने) हृदय में जपता रह। नानक (उस परमात्मा का) प्रताप देख के आत्मिक जीवन हासिल करता है।4।88।157।
</details>

<details><summary>दर्पण-पदार्थ</summary>

पद्अर्थ: धंनु = भाग्यशाली। इह थानु = ये हृदय स्थल। कुसल खेम = कुशल आनंद। प्रभि = प्रभु ने।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गोबिंद के गुण गाने से (मनुष्य का) ये हृदय-स्थल भाग्यशाली बन जाता है (क्योंकि, जिस हृदय में प्रभु की महिमा आ बसी, उस में) प्रभु ने खुद सारे सुख, सारे आनंद ला बसाए।1। रहाउ।
</details>

<details><summary>दर्पण-पदार्थ</summary>

पद्अर्थ: बिपति = मुसीबत। कोटि = करोड़ों। गाही = गाए जाते हैं।1।
</details>

<details><summary>दर्पण-भाषार्थ</summary>

अर्थ: (हे भाई!) बिपता (सदा) उस हृदय में (बीतती रहती) है, जिस में परमात्मा (के नाम) का स्मरण नहीं है। जिस हृदय में परमात्मा के गुण गाए जाते हैं, वहाँ करोड़ों ही आनंद हैं।1।
</details>

<details><summary>दर्पण-पदार्थ</summary>

पद्अर्थ: हरि बिसरिऐ = अगर हरि बिसर जाए। घनेरे = बहुत। नेरे = नजदीक।2।
</details>

<details><summary>दर्पण-भाषार्थ</summary>

अर्थ: (हे भाई!) अगर मनुष्य को परमात्मा (का नाम) बिसर जाए, तो उसे अनेक दुख, अनेक रोग (आ घेरते हैं)। (पर) परमात्मा की सेवा-भक्ति करने से जम (मौत का भय) नजदीक नहीं फटकता (आत्मिक मौत नहीं आती)।2।
</details>

<details><summary>दर्पण-पदार्थ</summary>

पद्अर्थ: थानु = स्थान, हृदय। जह = जहाँ।3।
</details>

<details><summary>दर्पण-भाषार्थ</summary>

अर्थ: (हे भाई!) वह हृदय-स्थल भाग्यशाली है, वह हृदय सदा अडोल रहता है, जिस में परमात्मा का ही नाम जपा जाता है।3।
</details>

<details><summary>दर्पण-पदार्थ</summary>

पद्अर्थ: सुआमी = स्वामी, मालिक प्रभु। कउ = को। अंतरजामी = दिल की जानने वाला।4।
</details>

<details><summary>दर्पण-भाषार्थ</summary>

अर्थ: (हे भाई!) सबके दिल की जानने वाला प्रभु (अपनी कृपा से मुझ) नानक को मिल गया है, अब मैं जिधर जाता हूँ, उधर मेरा मालिक-प्रभु मुझे अपने साथ दिखाई देता है।4।89।158।
</details>

<details><summary>दर्पण-पदार्थ</summary>

पद्अर्थ: धिआवै = ध्यान धरता है, हृदय में याद रखता है। परम गति = सब से ऊँची अवस्था।1।
</details>

<details><summary>दर्पण-भाषार्थ</summary>

अर्थ: जो मनुष्य गोबिंद प्रभु को अपने हृदय में याद करता रहता है, वह चाहे विद्वान हो अथवा विद्या हीन, वह सबसे ऊँची आत्मिक अवस्था हासिल कर लेता है।1।
</details>

<details><summary>दर्पण-पदार्थ</summary>

पद्अर्थ: साधू संगि = गुरु की संगति में।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु की संगति में (रह के) सृष्टि के पालणहार प्रभु (के नाम) का स्मरण किया कर। प्रभु के नाम के बिना और कोई धन और कोई चीज पक्का साथ निभाने वाली नहीं है।1। रहाउ।
</details>

[[0198]]
<details><summary>दर्पण-पदार्थ</summary>

पद्अर्थ: रूपवंतु = रूप वाला। चतुरु = तीक्ष्ण बुद्धि वाला। जिनि = जिस ने। जिन जनि = जिस जन ने।2।
</details>

<details><summary>दर्पण-भाषार्थ</summary>

अर्थ: (हे भाई!) वही मनुष्य रूप वाला है, वही तीक्ष्ण बुद्धि वाला है, वही अक्लमंद है, जिस मनुष्य ने परमातमा की रजा को (सदा सिर माथे पर) माना है।2।
</details>

<details><summary>दर्पण-पदार्थ</summary>

पद्अर्थ: परवाणु = स्वीकार। घटि घटि = हरेक शरीर में। जाणु = पहिचान।3।
</details>

<details><summary>दर्पण-भाषार्थ</summary>

अर्थ: (हे भाई!) अपने मालिक प्रभु को हरेक शरीर में बसता हुआ पहिचान। (जिस मनुष्य ने मालिक प्रभु को हरेक शरीर में बसता पहिचान लिया है) वही मनुष्य जगत में आया सफल है।3।
</details>

<details><summary>दर्पण-पदार्थ</summary>

पद्अर्थ: जा के = जिस मनुष्य के।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य के पूरे भाग्य जाग पड़ते हैं, उसका मनपरमात्मा के चरणों में लगा रहता है।4।90।159।
</details>

<details><summary>दर्पण-पदार्थ</summary>

पद्अर्थ: सिउ = साथ। साकत संगु = साकत का साथ। साकत = माया ग्रसित मनुष्य, ईश्वर से टूटा हुआ। ओह = वह साकत। बिखई = विषयी, विषौ विकारों का प्यारा। ओसु = उस (दास) को। को = का।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के भक्त के साथ माया-ग्रसित मनुष्य का जोड़ नहीं बन सकता (क्योंकि) वह साकत विषियों का प्यारा होता है और उस भक्त को परमात्मा का प्रेम रंग चढ़ा होता है।1। रहाउ।
</details>

<details><summary>दर्पण-पदार्थ</summary>

पद्अर्थ: मन असवार = (जैसे ‘मन-तारू’) जो सवारी करनी नहीं जानता। तुरी = घोड़ी। कापुरखु = हिजड़ा। पुचारै = प्यार करता है।1।
</details>

<details><summary>दर्पण-भाषार्थ</summary>

अर्थ: (हरि के दास और साकत का संग इस तरह है) जैसे किसी अनाड़ी सवार के वास्ते सजाई गई घोड़ी, जैसे कोई हिजड़ा किसी स्त्री को प्यार करे।1।
</details>

<details><summary>दर्पण-पदार्थ</summary>

पद्अर्थ: नेत्रा = नादान, रस्सी। दुहावै = दूध चूता है। चरि = चढ़ के। पावै = पड़ता है, दौड़ाता है।2।
</details>

<details><summary>दर्पण-भाषार्थ</summary>

अर्थ: (हे भाई! हरि के दास और साकत का मेल यूँ ही है) जैसे कोई मनुष्य बछड़ा दे के बैल का दूध चूने की कोशिश करने लगे, जैसे कोई मनुष्य गाय पर चढ़ कर उसे शेर के पीछे दौड़ाने लग पड़े।2।
</details>

<details><summary>दर्पण-पदार्थ</summary>

पद्अर्थ: गाडर = भेड़। कामधेनु = (धेनु = गाय। काम = वासना) हरेक वासना पूरी करने वाली गाय (जो स्वर्ग में रहने वाली मानी जाती है और जो समुंदर मंथन के समय चौदह रत्नों में से एक रत्न थी)। पूजी = पूजा की। पूंजी = संपत्ति, धन-दौलत।3।
</details>

<details><summary>दर्पण-भाषार्थ</summary>

अर्थ: (हे भाई! हरि के भक्त और साकत का मेल ऐसे है) जैसे कोई मनुष्य भेड़ लेकर उसे कामधेन समझ कर पूजने लग जाए, जैसे कोई मनुष्य बगैर पूंजी के सौदा खरीदने उठ दौड़े।3।
</details>

<details><summary>दर्पण-पदार्थ</summary>

पद्अर्थ: सा = जैसा।4।
</details>

<details><summary>दर्पण-भाषार्थ</summary>

अर्थ: हे नानक! (हरि के दासों की संगति में टिक कर) परमात्मा का नाम अपने मन में स्मरण कर, परमात्मा जैसे मालिक व मित्र का स्मरण करा कर।4।91।160।
</details>

<details><summary>दर्पण-पदार्थ</summary>

पद्अर्थ: सा = वह (स्त्रीलिंग)। मति = बुद्धि। कहीअत = कही जाती है। धीर = धैर्य। रसाइण = रसों का घर, सब रसों से श्रेष्ठ। बीर = हे वीर!।1।
</details>

<details><summary>दर्पण-टिप्पनी</summary>

नोट: ‘सा’ शब्द स्त्रीलिंग है।
</details>

<details><summary>दर्पण-भाषार्थ</summary>

अर्थ: हे भाई! वह बुद्धि पवित्र कही जाती है, धैर्य वाली कही जाती है, (जिसका आसरा लेकर मनुष्य) सब रसों से उत्तम प्रभु नाम का रस पीता है।1।
</details>

<details><summary>दर्पण-पदार्थ</summary>

पद्अर्थ: ओट = आसरा। छोट = खलासी।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) अपने हृदय में परमात्मा के चरणों का आसरा बना, (ऐसा करने से) जन्म मरण के चक्र से निजात मिल जाती है।1। रहाउ।
</details>

<details><summary>दर्पण-पदार्थ</summary>

पद्अर्थ: निरमलु = पवित्र। जितु = जिस में, जिससे। रंगि = प्रेम में।2।
</details>

<details><summary>दर्पण-टिप्पनी</summary>

नोट: ‘निरमलु’ शब्द पुलिंग है। पहिली तुक वाला शब्द ‘निरमल’ स्त्रीलिंग है।
</details>

<details><summary>दर्पण-भाषार्थ</summary>

अर्थ: (हे भाई!) वह शरीर पवित्र है जिसमें कोई पाप नहीं पैदा होता। परमात्मा के प्रेम रंग की इनायत से पवित्र हुए मनुष्य का तेज-प्रताप (चमकता) है।2।
</details>

<details><summary>दर्पण-पदार्थ</summary>

पद्अर्थ: मिटि जात = मिट जाते हैं। ते = से।3।
</details>

<details><summary>दर्पण-भाषार्थ</summary>

अर्थ: (हे भाई! साधु-संगत किया कर) साधु-संगत में रहने से (अंदर से) सारे विकार दूर हो जाते हैं। (साधु-संगत का) सबसे उत्तम यही उपकार है।3।
</details>

<details><summary>दर्पण-पदार्थ</summary>

पद्अर्थ: राते = रंगे हुए। जाचै = मांगता है। रवाल = चरणों की धूल।4।
</details>

<details><summary>दर्पण-भाषार्थ</summary>

अर्थ: जो मनुष्य परमात्मा की प्रेम भक्ति में लगे रहते हैं, नानक उनके चरणों की धूल मांगता है।4।92।161।
</details>

<details><summary>दर्पण-पदार्थ</summary>

पद्अर्थ: सिउ = से। पूरन = सारे गुणों से भरपूर। वडभागी = भाग्यशाली।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा से जिस मनुष्यों को ऐसी प्रीति (जिसका जिक्र यहाँ किया जा रहा है) बनती है, वह मनुष्य भाग्यशाली हो जाते हैं, वे सारे गुणों से भरपूर हो जाते हैं, परमात्मा उन्हें अपने साथ मिला लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: भरता = पति। पेखि = देख के। बिगसै = खुश होती है, खिल पड़ती है। जीवै = आत्मिक जीवन हासिल करता है। चितारी = चितारि, चितार के।1।
</details>

<details><summary>दर्पण-भाषार्थ</summary>

अर्थ: जैसे स्त्री अपने पति को देख के खुश होती है, वैसे ही हरि का दास हरि का नाम याद कर के अंतरात्मे विभोर (हिलोरे मारता है) में आता है।1।
</details>

<details><summary>दर्पण-पदार्थ</summary>

पद्अर्थ: ओति = बुना हुआ। प्रोति = परोया हुआ (ओत प्रोत = समाया हुआ)। राता = रंगा हुआ, मस्त।2।
</details>

<details><summary>दर्पण-भाषार्थ</summary>

अर्थ: जैसे माँ अपने पुत्रों को देख-देख के जीती है, वैसे ही परमात्मा का भक्त परमात्मा के साथ ओत-प्रोत रहता है (ताने-पेटे के सूत्र में बंधा)।2।
</details>

<details><summary>दर्पण-पदार्थ</summary>

पद्अर्थ: अनदु = खुशी। जन मना = सेवक का मन।3।
</details>

<details><summary>दर्पण-भाषार्थ</summary>

अर्थ: (जैसे, हे भाई!) लालची मनुष्य धन देख के आनंदित होता है, वैसे ही परमात्मा के भक्त का मन परमात्मा के सुंदर चरणों से लिपटा रहता है।3।
</details>

<details><summary>दर्पण-पदार्थ</summary>

पद्अर्थ: दातार = हे दातार! अधार = हे आसरे!।4।
</details>

<details><summary>दर्पण-भाषार्थ</summary>

अर्थ: हे दातार! हे नानक के प्राणों के आसरे प्रभु! (मुझ नानक को) एक रत्ती जितना समय भी ना भूल।4।93।162।
</details>

<details><summary>दर्पण-पदार्थ</summary>

पद्अर्थ: रसाइणि = रसों के घर हरि नाम में। गीधे = गिझे हुए, मस्त, रचे हुए। बीधे = भेदे हुए।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य सबसे श्रेष्ठ हरि-नाम-रस में मस्त रहते हैं वह मनुष्य परमात्मा के सुंदर चरणों की प्रेमा-भक्ति में लीन रहते हैं (जैसे भौरा कमल फूल में अभेद हो जाता है)।1। रहाउ।
</details>

<details><summary>दर्पण-पदार्थ</summary>

पद्अर्थ: आन = अन्य। दीसहि = दिखते हैं। सभि = सारे। छारु = राख। निहफल = व्यर्थ।1।
</details>

<details><summary>दर्पण-भाषार्थ</summary>

अर्थ: (हे भाई! उन मनुष्यों को दुनिया के) और सारे रस (प्रभु-नाम-रस के मुकाबले में) राख दिखते हैं। परमात्मा के नाम के बिना संसार के सारे पदार्थ उन्हें व्यर्थ प्रतीत होते हैं।1।
</details>

<details><summary>दर्पण-पदार्थ</summary>

पद्अर्थ: अंध = अंधा। कूप = कूआँ। ते = से।2।
</details>

<details><summary>दर्पण-भाषार्थ</summary>

अर्थ: (हे भाई!) गोबिंद के गुण आश्चर्यजनक प्रताप वाले हैं (जो मनुष्य परमात्मा के गुण गाते हैं उन्हें परमात्मा) खुद (माया के मोह के) अंधे कूएं में से निकाल लेता है।2।
</details>

<details><summary>दर्पण-पदार्थ</summary>

पद्अर्थ: वणि = बन में। त्रिणि = तिनकों में। त्रिभवणि = तीनों भवनों वाले संसार में। पसारु = पसारा, खिलारा। जीअ संगि = सारे जीवों के साथ।3।
</details>

<details><summary>दर्पण-भाषार्थ</summary>

अर्थ: (हे भाई! हरि-नाम-रस में मस्त लोगों को) सृष्टि का पालणहार प्रभु, बन में, त्रिण में, तीन भवनीय संसार में व्यापक दिखता है। उन्हें ये सारा जगत परमात्मा का पसारा दिखता है, परमात्मा सब जीवों के अंग-संग प्रतीत होता है, और दया का घर दिखता है।3।
</details>

<details><summary>दर्पण-पदार्थ</summary>

पद्अर्थ: सारु = संभाल, हृदय में संभाल।4।
</details>

<details><summary>दर्पण-भाषार्थ</summary>

अर्थ: हे नानक! कह: (हे भाई! तू भी अपने हृदय में) वह महिमा संभाल, जिस (महिमा रूप कथनी) को विधाता प्रभु आदर-सत्कार देता है।4।94।163।
</details>

<details><summary>दर्पण-पदार्थ</summary>

पद्अर्थ: नित प्रति = नित्य, सदा ही। नावणु = स्नान। सरि = सरोवर में। राम सरि = राम (के नाम रूपी) सरोवर में। कीजै = करना चाहिए। झोलि = हिला के प्रेम से। पीजै = पीना चाहिए।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के नाम रूपी सरोवर में सदा ही स्नान करना चाहिए। (परमात्मा के नाम का रस) सबसे श्रेष्ठ रस है, आत्मिक जीवन देने वाले इस हरि नाम रस को बड़े प्रेम से पीना चाहिए।1। रहाउ।
</details>

<details><summary>दर्पण-पदार्थ</summary>

पद्अर्थ: उदकु = पानी। मजनु = स्नान। सभि = सारे।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम पवित्र जल है, (इस जल में) स्नान करने से सारे उद्देश्य पूरे हो जाते हैं (सारी वासनाएं समाप्त हो जाती हैं)।1।
</details>

[[0199]]
<details><summary>दर्पण-पदार्थ</summary>

पद्अर्थ: संत संगि = हरि संत से। तह = वहाँ (राम-सरोवर में डुबकी लगाने से, प्रभु चरणों में जुड़ने से)। गोसटि = मिलाप। किलविख = पाप। खोइ = (मनुष्य) खो देता है, नाश कर लेता है।2।
</details>

<details><summary>दर्पण-भाषार्थ</summary>

अर्थ: (हे भाई!) वहाँ (उस हरि-नाम-जल में डुबकी लगाते हुए) प्रभु संत से मिलाप हो जाता है (और, मनुष्य अपने) करोड़ों जन्मों के (किए हुए) पाप दूर कर लेता है।2।
</details>

<details><summary>दर्पण-पदार्थ</summary>

पद्अर्थ: साध = गुरमुख लोग। मनि = मन में। तनि = तन में। रविआ = हर समय मौजूद। परमानंदु = सबसे श्रेष्ठ आनंद का मालिक प्रभु।3।
</details>

<details><summary>दर्पण-भाषार्थ</summary>

अर्थ: (हे भाई! जो) गुरमुख बंदे (हरि नाम) स्मरण करते हैं, वे आत्मिक आनंद लेते हैं। उन्हें अपने मन में अपने हृदय में सब से श्रेष्ठ आनंद का मालिक परमात्मा हर समय मौजूद दिखाई देता है।3।
</details>

<details><summary>दर्पण-पदार्थ</summary>

पद्अर्थ: जिसहि = जिस मनुष्य को। निधान = खजाने।4।
</details>

<details><summary>दर्पण-भाषार्थ</summary>

अर्थ: हे नानक! (कह:) परमात्मा के चरणों के खजाने जिस मनुष्य को प्राप्त हो जाते हैं, उस मनुष्य पर से प्रभु के भक्त सेवक कुर्बान हो जाते हैं।4।95।164।
</details>

<details><summary>दर्पण-पदार्थ</summary>

पद्अर्थ: जितु = जिस (के कारण) से। जागै = जागता रहे, विकारों से सुचेत रहे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वह (धार्मिक) उद्यम कर, जिस के करने से तेरे मन को विकारों की मैल ना लग सके, और तेरा ये मन परमात्मा की महिमा में टिक के (विकारों के हमलों से) सुचेत रहे।1। रहाउ।
</details>

<details><summary>दर्पण-पदार्थ</summary>

पद्अर्थ: दूजा भाउ = परमात्मा के बिना किसी और से प्यार। संगि = संगति में।1।
</details>

<details><summary>दर्पण-भाषार्थ</summary>

अर्थ: (हे भाई!) सिर्फ एक परमात्मा का नाम जप। किसी और का प्यार (अपने मन में) बिलकुल ना ला। साधु-संगत में टिक के सिर्फ परमात्मा का नाम जपा कर।1।
</details>

<details><summary>दर्पण-पदार्थ</summary>

पद्अर्थ: जानु न = ना समझ।2।
</details>

<details><summary>दर्पण-भाषार्थ</summary>

अर्थ: (हे भाई! निहित) धार्मिक कर्म, व्रत पूजा आदिक (बनाए हुए) नेम- परमात्मा के स्मरण के बिना ऐसे किसी दूसरे कर्म को (उच्च आत्मिक जीवन के वास्ते सहायक) ना समझ।2।
</details>

<details><summary>दर्पण-पदार्थ</summary>

पद्अर्थ: घाल = मेहनत। जा की = जिस (मनुष्य) की।3।
</details>

<details><summary>दर्पण-भाषार्थ</summary>

अर्थ: (हे भाई! सिर्फ) उस मनुष्य की मेहनत सफल होती है, जिसकी प्रीति अपने परमात्मा के साथ बनी हुई है।3।
</details>

<details><summary>दर्पण-पदार्थ</summary>

पद्अर्थ: बैसनो = विष्णु भक्त। अपर अपारु = परे से परे, बहुत श्रेष्ठ। जिनि = जिस ने।4।
</details>

<details><summary>दर्पण-भाषार्थ</summary>

अर्थ: हे नानक! कह: (कर्म-धर्म-नेम-ब्रत-पूजा करने वाला मनुष्य असल वैष्णव नहीं है) वह वैष्णव परे से परे और श्रेष्ठ है, जिस ने (साधु-संगत में टिक के नाम जपने की इनायत से अपने अंदर से) सारे विकार दूर कर लिए हैं।4।96।165।
</details>

<details><summary>दर्पण-पदार्थ</summary>

पद्अर्थ: जीवत = जीते हुए। देवाने = हे दिवाने! हे पागल मनुष्य! उन ते = उनसे। को वरसांने = कौन लाभ उठा सकते हैं?।1।
</details>

<details><summary>दर्पण-भाषार्थ</summary>

अर्थ: हे दिवाने मनुष्य! जो माया के पदार्थ मनुष्य को जीवित ही छोड़ जाते हैं, मौत आने पर उनसे कोई क्या लाभ उठा सकता है?।1।  
अर्थ: (हे भाई!) परमात्मा का नाम स्मरण कर, (ये स्मरण-लेख ही धुर से रूहानी नियम अनुसार तेरे मन में तेरे हृदय में (सदा के लिए) उकरा रह सकता हैं, पर ये माया (जिसकी खातिर सारी उम्र दौड़ भाग करता है, आखिर) किसी काम नहीं आती।1। रहाउ।
</details>

<details><summary>दर्पण-पदार्थ</summary>

पद्अर्थ: ठगउरी = ठग बूटी, वह बूटी जो खिला के ठग भोले लोगों को ठग लेते हैं। बिखै ठगउरी = विषौ विकारों वाली ठग-बूटी। जिनि जिनि = जिस जिस ने।2।
</details>

<details><summary>दर्पण-भाषार्थ</summary>

अर्थ: (हे भाई! याद रख) जिस जिस मनुष्य ने विषियों की ठगी बूटी खा ली है, (विकारों की) उसकी तृष्णा कभी भी नहीं मिटती।2।
</details>

<details><summary>दर्पण-पदार्थ</summary>

पद्अर्थ: दारन = भयानक। दुतर = दुष्तर, जिससे पार लांघना कठिन है। उतरसि = तू पार होगा।3।
</details>

<details><summary>दर्पण-भाषार्थ</summary>

अर्थ: (हे भाई!) इस संसार (-समुंदर) से पार लांघना बहुत मुश्किल है। ये बड़े भयानक दुखों से भरपूर है। तू परमात्मा के नाम के बिना किस तरह इससे पार लांघ सकेगा?।3।
</details>

<details><summary>दर्पण-पदार्थ</summary>

पद्अर्थ: दुइ कुल = ये लोक और परलोक। साधि = साधु के, संवार के। आराधि = स्मरण कर।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) साधु-संगत में मिल के परमात्मा का नाम स्मरण कर, और ये लोक व परलोक दोनों ही सँवार ले।4।97।166।
</details>

<details><summary>दर्पण-पदार्थ</summary>

पद्अर्थ: जि दाढ़ी = जो दाढ़ी। खिंजै = खिझती है। पारब्रहमि = पारब्रहम् ने। सा = वह दाढ़ी।1।
</details>

<details><summary>दर्पण-टिप्पनी</summary>

नोट: शब्द ‘सा’ स्त्रीलिंग है।
</details>

<details><summary>दर्पण-भाषार्थ</summary>

अर्थ: (हे भाई! देख उसका न्याय!) जो दाढ़ी गरीबों पर खिझती रहती है पारब्रह्म प्रभु ने वह दाढ़ी आग में जला दी (होती) है (भाव, जो मनुष्य अहंकार में आ कर दूसरों को दुखी करता है, वह खुद भी क्रोध की अग्नि में जलता रहता है)।1।
</details>

<details><summary>दर्पण-पदार्थ</summary>

पद्अर्थ: पूरा = सम्पूर्ण, जिसमें कोई कमी नहीं। राखनहारु = रक्षा करने की ताकत रखने वाला।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जीवों को पैदा करने वाला परमात्मा (सदा) न्याय करता है। (ऐसा न्याय) जिसमें कोई कमी नहीं होती। वह कर्तार अपने सेवकों की सहायता करने की स्मर्था वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: आदि = शुरू से। जुगादि = युगों के आरम्भ से। प्रगटि = प्रकट होता है। मुआ = आत्मिक मौत मरता है। उपजि = उत्पन्न हो के, उपज के। तापु = दुख-कष्ट।2।
</details>

<details><summary>दर्पण-भाषार्थ</summary>

अर्थ: (हे भाई! जगत के) आरम्भ से, युगों की शुरुवात से ही परमात्मा का तेज प्रताप प्रगट होता आया है (कि दूसरों की) निंदा करने वाला मनुष्य (स्वयं) आत्मिक मौत मरा रहता है, (उसके अपने अंदर निंदा के कारण) बड़ा दुख-कष्ट बना रहता है।2।
</details>

<details><summary>दर्पण-पदार्थ</summary>

पद्अर्थ: जिनि = उस (परमात्मा) ने। जि = जिस के मारे को। आगै = परलोक में। पाछै = इस लोक में। मंदी सोइ = बदनामी।3।
</details>

<details><summary>दर्पण-भाषार्थ</summary>

अर्थ: (हे भाई! गरीबों पर अत्याचार करने वाले मनुष्य को) वह परमात्मा (खुद) आत्मिक मौत मार देता होता है जिससे (परमात्मा के बिनां) और कोई बचा नहीं सकता, (ऐसे मनुष्य की) इस लोक में भी और परलोक में भी बदनामी ही होती है।3।
</details>

<details><summary>दर्पण-पदार्थ</summary>

पद्अर्थ: कंठि = गले से। लाइ = लगा के। नानक = हे नानक! 4।
</details>

<details><summary>दर्पण-भाषार्थ</summary>

अर्थ: हे नानक! (कह:) परमात्मा अपने सेवकों को अपने गले से लगा के रखता है (भाव, उनके उच्च आत्मिक जीवन का पूरा ध्यान रखता है)। (हे भाई!) उस परमात्मा की शरण पड़, और उस परमात्मा का नाम (सदा) स्मरण कर।4।98।167।
</details>

<details><summary>दर्पण-पदार्थ</summary>

पद्अर्थ: महजरु = (अरबी लफ्ज़ ‘महजर’) मेजरनामा, किसी के विरुद्ध की गई शिकायत जिस पर बहुतों के दस्तख़त हों। कीतोनु = कीता उन, उस (परमात्मा) ने कर दिया। संतापु = कष्ट।1।
</details>

<details><summary>दर्पण-भाषार्थ</summary>

अर्थ: (हे भाई! देखो, हमारे विरुद्ध तैयार किया हुआ) मेजरनामा कर्तार ने खुद झूठा (साबित) कर दिया, (और झूठ अनर्थ थोपने वाले) पापियों को (आत्मिक तौर पर) बहुत दुख-कष्ट हुआ।1।
</details>

<details><summary>दर्पण-पदार्थ</summary>

पद्अर्थ: जिसहि सहाई = जिसकी सहायता करने वाला। जमु = मौत का डर। नेरा = नजदीक।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मेरा गोबिंद जिस मनुष्य का सहायक बनता है, उसे मौत का डर नहीं छू सकता।1। रहाउ।
</details>

<details><summary>दर्पण-पदार्थ</summary>

पद्अर्थ: कूड़ु = झूठ। हाथ पछोड़ै = हाथों से पटकता है। मूढ़ु = मूर्ख।2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य (किसी को हानि पहुँचाने के लिए) झूठ बोलता है वह अंधा मूर्ख सदा स्थिर रहने वाले परमात्मा की दरगाह में अपना सिर अपने हाथों से पीटता है (भाव, वह पश्चाताप करता है)।2।
</details>

<details><summary>दर्पण-पदार्थ</summary>

पद्अर्थ: बिआपे = घिरे हुए, दबाए हुए। अदली = अदल करने वाला, न्याय करने वाला।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा स्वयं न्याय करने वाला बन के (कचहरी लगाए) बैठा हुआ है (उससे कोई ठगी नहीं हो सकती)। जो मनुष्य बुरे कर्म करते हैं (उसके न्याय के अनुसार) वे अनेक रोगों में ग्रसे रहते हैं।3।
</details>

<details><summary>दर्पण-पदार्थ</summary>

पद्अर्थ: अपन कमाईऐ = अपने किए कर्मों के अनुसार। आपे = स्वयं ही। बाधे = बंधे हुए। दरबु = धन। सभु = सारा। जीअ कै साथै = जीवात्मा के साथ ही।4।
</details>

<details><summary>दर्पण-भाषार्थ</summary>

अर्थ: (हे भाई! धन आदि की खातिर जीव पाप कर्म करते हैं, पर) सारा ही धन जीवात्मा के साथ ही (जीव के हाथों) चला जाता है, और अपने किए कर्मों के अनुसार जीव खुद ही (मोह के बंधनों में) बंधे रहते हैं।4।  
अर्थ: हे नानक! (कह:) जो मनुष्य परमात्मा की शरण पड़ते हैं परमात्मा के दर पर गिरते हैं, उनकी इज्जत मेरे कर्तार ने सदा ही रख ली है।5।99।168।
</details>

<details><summary>दर्पण-पदार्थ</summary>

पद्अर्थ: मीठ खटानी = मीठी लगी है। पूरबि करमि = पूर्व जन्म के किए कर्मों के अनुसार। धरि = धुर से।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) पूर्व जन्म के किए कर्मों के अनुसार जिस प्राणी के माथे पर धुर दरगाह से लेख लिखा होता है, उसके मन को परमात्मा के सेवक की चरण-धूल मीठी लगती है।1। रहाउ।
</details>

[[0200]]
<details><summary>दर्पण-पदार्थ</summary>

पद्अर्थ: अहंबुधि = अहंकार ग्रसित बुद्धि। मन थिधाई = मन की चिकनाहट। मंजाई = मांज दी।1।
</details>

<details><summary>दर्पण-टिप्पनी</summary>

नोट: चिकने बरतन को मिट्टी या राख से मांजा जाता है।
</details>

<details><summary>दर्पण-भाषार्थ</summary>

अर्थ: अहंकार वाली बुद्धि के कारण (मनुष्य के) मन को (अहम् की) चिकनाई लगी रहती है (उस चिकनाई के कारण मन पर किसी उपदेश का असर नहीं होता, जैसे चिकने बरतन पर पानी नहीं ठहरता। जिस मनुष्य को ‘जन की धूरि’ मीठी लगती है) साधु की चरण-धूल से उसकी बुद्धि मांजी जाती है और शुद्ध हो जाती है।1।
</details>

<details><summary>दर्पण-पदार्थ</summary>

पद्अर्थ: देही = शरीर। तेही = उस तरीके से। सुधु = पवित्र।2।
</details>

<details><summary>दर्पण-टिप्पनी</summary>

नोट: शब्द ‘सुधु’ पुलिंग, व ‘सुध’ स्त्रीलिंग।
</details>

<details><summary>दर्पण-भाषार्थ</summary>

अर्थ: अगर मनुष्य अनेक (तीर्थों के) पानियों से अपने शरीर को धोता रहे, तो भी उसके मन की मैल नहीं उतरती, उस तरह (भाव, तीर्थ-स्नानों से भी) वह मनुष्य पवित्र नहीं हो सकता।2।
</details>

<details><summary>दर्पण-पदार्थ</summary>

पद्अर्थ: भेटिओ = मिला। भउ काल = काल का भउ।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य को सत्गुरू मिल जाता है, जिस पे गुरु सदा दयावान रहता है, वह मनुष्य परमात्मा का नाम स्मरण कर-कर के (अपने अंदर से) मौत का डर (आत्मिक मौत का खतरा) दूर कर लेता है।3।
</details>

<details><summary>दर्पण-पदार्थ</summary>

पद्अर्थ: मुकति = मोक्ष। भुगति = भोग। जुगति = जोग।4।
</details>

<details><summary>दर्पण-भाषार्थ</summary>

अर्थ: हे नानक! प्रेम-भरी भक्ति से परमात्मा के गुण गाता रह। परमात्मा का नाम ही विकारों से निजात दिलवाता है। नाम ही आत्मिक जीवन की खुराक है, नाम जपना ही जीवन की सही जुगति है।4।100।169।
</details>

<details><summary>दर्पण-पदार्थ</summary>

पद्अर्थ: पदवी = दर्जा। जीवन पदवी = ऊँचा आत्मिक दर्जा। जिन = जिस (हरि के दासों को)। परगासु = प्रकाश।1।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य परमात्मा का नाम स्मरण करते हैं, वे हरि के दास हैं) हरि के दासों को उच्च आत्मिक दर्जा प्राप्त है। उन (हरि के दासों) को मिलके आत्मा को (ज्ञान का) प्रकाश मिल जाता है।1।
</details>

<details><summary>दर्पण-पदार्थ</summary>

पद्अर्थ: मन = हे मन! कानी सुनि = कानों से सुन, ध्यान से सुन। हरि दुआरि = हरि के दर पर।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! ध्यान से परमात्मा का नाम सुना कर। हे प्राणी! (नाम जपने की इनायत से) तू हरि के दर पर सुख प्राप्त करेगा।1। रहाउ।
</details>

<details><summary>दर्पण-पदार्थ</summary>

पद्अर्थ: धिआईऐ = ध्याना चाहिए। देखि = देख के। निहालु = प्रसन्न।2।
</details>

<details><summary>दर्पण-भाषार्थ</summary>

अर्थ: हे नानक! (हरि के दासों की संगति में रह के) आठों पहर सृष्टि के पालनहार प्रभु को स्मरणा चाहिए। (नाम जपने की इनायत से हर जगह परमात्मा का) दर्शन करके (मन) खिला रहता है।2।101।170।
</details>

<details><summary>दर्पण-पदार्थ</summary>

पद्अर्थ: गोबिदि = गोबिंद ने। गुर गोबिदि = गोबिंद के रूप गुरु ने। पाई = दी, बख्शी। सांति = ठंढ। ताप = दुख-कष्ट। भाई = हे भाई! 1। रहाउ।
</details>

<details><summary>दर्पण-भाषार्थ</summary>

अर्थ: हे मेरे भाई! गोबिंद के रूप गुरु ने (जिस मनुष्य को नाम की दाति) बख्श दी, उसके अंदर ठंढ पड़ गई, उसके सारे दुख-कष्ट और पाप नाश हो गए।1। रहाउ।
</details>

<details><summary>दर्पण-पदार्थ</summary>

पद्अर्थ: रसन = जीभ से। कलिआन = खुशियां।1।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य अपनी जीभ से सदा परमात्मा का नाम उच्चारण करता है, उसके सारे रोग दूर हो जाते हैं, उसके अंदर आनंद ही आनंद बने रहते हैं।1।
</details>

<details><summary>दर्पण-पदार्थ</summary>

पद्अर्थ: अगम = अगम्य (पहुँच से परे)। साधू संगमि = गुरु की संगति में। निसतार = पार उतारा।2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य अगम्य (पहुँच से परे) पारब्रहम् प्रभु के गुणों का विचार करता रहता है, गुरु की संगति में रह के उस का (संसार-समुंदर से) पार उतारा हो जाता है।2।
</details>

<details><summary>दर्पण-पदार्थ</summary>

पद्अर्थ: नित नीत = सदा ही। बिआधि = रोग। उबरे = बच गए। मीत = हे मित्र!।3।
</details>

<details><summary>दर्पण-भाषार्थ</summary>

अर्थ: हे (मेरे) मित्र! सदा परमात्मा के गुण गाते रहो। (जो मनुष्य गुण गाते हैं, उनका हरेक) रोग दूर हो जाता है, वह मनुष्य (रोगों-विकारों से) बचे रहते हैं।3।
</details>

<details><summary>दर्पण-पदार्थ</summary>

पद्अर्थ: बच = वचन। क्रम = कर्म। धिआई = मैं ध्याऊँ।4।
</details>

<details><summary>दर्पण-भाषार्थ</summary>

अर्थ: हे नानक! (प्रभु-चरणों में प्रार्थना करके कह: हे प्रभु!) मैं तेरा दास तेरी शरण आया हूँ। (मेहर कर) मैं अपने मन से वचन से और कर्मों से सदा अपने मालिक प्रभु को स्मरण करता रहूँ।4।102।171।
</details>

<details><summary>दर्पण-पदार्थ</summary>

पद्अर्थ: प्रगासु = रौशनी। गुरदेव = हे गुरदेव! 1। रहाउ।
</details>

<details><summary>दर्पण-भाषार्थ</summary>

अर्थ: हे गुरदेव! जिस मनुष्य की (आत्मिक) आँखों को तूने (ज्ञान का) प्रकाश बख्शा, उसके सारे वहम (जगह-जगह की भटकना) दूर हो गई। तेरे दर पर टिक के की हुई उसकी सेवा सफल हो गई।1। रहाउ।
</details>

<details><summary>दर्पण-पदार्थ</summary>

पद्अर्थ: सीतला = माता का रोग, चेचक। ते = से। रखिआ = बचाया। बिहारी = (विहारिन्) हे सुंदर प्रभु! किरपा धारी = कृा धार के।1।
</details>

<details><summary>दर्पण-भाषार्थ</summary>

अर्थ: हे सुंदर स्वरूप! हे पारब्रहम्! हे प्रभु! तूने ही कृपा करके शीतला से बचाया है (और कोई देवी आदि तेरे बराबर की नहीं है)।1।
</details>

<details><summary>दर्पण-टिप्पनी</summary>

नोट: सन् 1594 से 1599 तक माझे (बृहक्तर पंजाब का इलाका) में सख्त अकाल पड़ा रहा। चेचक आदि बीमारियों की महामारी भी फैल गई। (छेवें गुरु) गुरु हरि गोबिंद साहिब का जन्म 1595 में हुआ था। (पाँचवें गुरु) गुरु अरजन साहिब जी भूखों, रोग पीड़ितों की सहायता के लिए पाँच साल माझे के गाँवों में, फिर लाहौर शहर में भी विचरते रहे। बालक गुरु हरि गोबिंद को भी अपने साथ ही रखने की आवश्यक्ता बनी रही, क्योंकि बाबा पृथ्वी चंद जी (गुरु अरजन देव जी के बड़े भ्राता) उनको जान से मार देना चाहते थे। चेचक के इलाके में घूमने की वजह से अमृतसर वापिस आने पर गुरु हरि गोबिंद साहिब को माता निकल आई। वहमी-भरमी स्त्रीयां आ आ के सीतला देवी की पूजा के वास्ते प्रेरित करती रहीं। इस वहिम-भ्रम से सदा के लिए बचाने के लिए गुरु अरजन साहिब जी ने इस शब्द के द्वारा उपदेश किया है।
</details>

<details><summary>दर्पण-पदार्थ</summary>

पद्अर्थ: जीवै = आत्मिक जीवन हासिल करता है। साध संगि = साधु-संगत में।2।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) जो मनुष्य (और सारे आसरे छोड़ के) परमात्मा का नाम जपता है, वह आत्मिक जीवन हासिल कर लेता है (क्योंकि) वह साधु-संगत में रह के आत्मिक जीवन देने वाला हरि-नाम-रस पीता रहता है।2।103।172।
</details>

<details><summary>दर्पण-पदार्थ</summary>

पद्अर्थ: धनु = भाग्यशाली। मसतकु = माथा। धनु नेत = भाग्यशाली हैं वह नेत्र। नेत = आँखें। तेरे = (जो) तेरे (दीदार में मस्त हैं)। तुम संगि = तेरे साथ। हेत = हित, प्यार।1।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: (हे प्रभु!) भाग्यशाली है वह माथा (जो तेरे दर पर झुकता है), भाग्यशाली हैं वे आँखें (जो) तेरे (दीदार में मस्त रहती हैं)। भाग्यशाली हें वे भक्तजन जिनका तेरे नाम से प्रेम बना रहता है।1।
</details>

<details><summary>दर्पण-पदार्थ</summary>

पद्अर्थ: कैसे लहीऐ = कैसे मिल सकता है? कभी नहीं मिल सकता। रसना = जीभ (से)। जसु = यश, महिमा। कहीऐ = कहना चाहिए।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण करे बिना कभी सुख नहीं मिल सकता। (इस वास्ते सदैव) जीभ से परमात्मा का नाम जपना चाहिए, परमात्मा की महिमा करनी चाहिए।1। रहाउ।
</details>

<details><summary>दर्पण-पदार्थ</summary>

पद्अर्थ: जाईऐ = जाना चाहिए। जिनि = जिस ने। निरबाणु = वासना रहित, जिसे कोई वासना छू ना सके।2।
</details>

<details><summary>दर्पण-टिप्पनी</summary>

नोट: शब्द ‘जिन’ बहुवचन है, जबकि ‘जिनि’ एकवचन है।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) जिस जिस ने वासना रहित प्रभु का नाम जपा है, उनपे से (सदा) सदके जाना चाहिए।2।104।173।
</details>

<details><summary>दर्पण-पदार्थ</summary>

पद्अर्थ: मसलति = सलाह (देने वाला)। राखहि = रखता है, रक्षा करता है। सारि = संभाल के, सार ले के। समालि = संभाल कर के।1।
</details>

<details><summary>दर्पण-भाषार्थ</summary>

अर्थ: हे प्रभु! तू (हर जगह मेरा) सलाहकार है, तू ही (हर जगह) मेरे साथ बसता है। तू ही (जीवों की) सार ले के संभाल करके रक्षा करता है।1।
</details>

<details><summary>दर्पण-पदार्थ</summary>

पद्अर्थ: दीन दुनी सहाई = दीन का साथी और दुनिया का साथी, लोक परलोक का साथी। पैज = इज्जत, लज्जा। भाई = हे भाई! 1। रहाउ।
</details>

<details><summary>दर्पण-भाषार्थ</summary>

अर्थ: हे मेरे वीर! परमात्मा इस लोक में और परलोक में ऐसा साथी है कि वह अपने सेवक की इज्जत (हर जगह) रखता है।1। रहाउ।
</details>

<details><summary>दर्पण-पदार्थ</summary>

पद्अर्थ: आगै = परलोक में। इहु थानु = ये लोक। वसि जा कै = जिसके वश में। मनु = (मेरा) मन। जापै = जपता है।2।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा के वश में हमारा ये लोक है, वही खुद परलोक में भी (हमारा रक्षक) है। (हे भाई!) मेरा मन तो आठों पहर उस परमात्मा का नाम जपता है।2।
</details>

<details><summary>दर्पण-पदार्थ</summary>

पद्अर्थ: पति = इज्जत। परवाणु = स्वीकार। सचु = सदा सिथर प्रभु का नाम। नीसाणु = परवाना, जिंदगी के सफर में राहदारी। फुरमान = हुक्म।3।
</details>

<details><summary>दर्पण-भाषार्थ</summary>

अर्थ: हे प्रभु! जिस (सेवक) के वास्ते तू खुद हुक्म करता है, उसे (तेरे दरबार में) आदर-सत्कार मिलता है, वह (तेरे दर पर) स्वीकार होता है, उसको (जीवन-यात्रा में) तेरा सदा स्थिर रहने वाला नाम, (बतौर) राहदारी मिलता है।3।
</details>

<details><summary>दर्पण-पदार्थ</summary>

पद्अर्थ: प्रतिपाल = पालना करता है। समालि = सम्भाल।4।
</details>

<details><summary>दर्पण-भाषार्थ</summary>

अर्थ: हे नानक! परमात्मा खुद ही (सब जीवों को) दातें देने वाला है, स्वयं ही (सबकी) पालना करने वाला है। तू सदा ही उस परमात्मा का नाम (अपने हृदय में) संभाल के रख।4।105।174।
</details>

<details><summary>दर्पण-टिप्पनी</summary>

नोट: पाठक ये याद रखें कि यहाँ कुल जोड़ में एक की कमी चली आ रही है। यहाँ कुल जोड़ 175 चाहिए थे।
</details>

<details><summary>दर्पण-पदार्थ</summary>

पद्अर्थ: क्रिपालु = कृपा+आलय, कृपा का घर, दयावान। हिरदै = दिल में।1।
</details>

<details><summary>दर्पण-भाषार्थ</summary>

अर्थ: (हे भाई!) अचूक गुरु जिस मनुष्य पर दयावान होता है, सृष्टि के रक्षक परमात्मा (का नाम) सदा उसके हृदय में बसा रहता है।1।
</details>

<details><summary>दर्पण-पदार्थ</summary>

पद्अर्थ: रवत = स्मरण करते हुए। सद ही = सदा ही। मइआ = कृपा। पूरन = सर्व व्यापक। हरि राइआ = प्रभु पातशाह।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य पर सर्व व्यापक प्रभु पातशाह ने मेहर की है, परमात्मा का नाम स्मरण करते हुए उसने सदा ही आत्मिक आनंद पाया है।1। रहाउ।
</details>

[[0201]]
<details><summary>दर्पण-पदार्थ</summary>

पद्अर्थ: जा के = जिस (मनुष्य) के। असथिरु = स्थिर, सदा कायम रहने वाला। सोहागु = सौभाग्य,खसम, पति।2।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य के (माथे पर) पूरे भाग्य जाग पड़ते हैं, वह सदा परमात्मा का नाम जपता है। (उस के सिर पर) परमात्मा सदा कायम रहने वाला पति (अपना हाथ रखता है)।2।106।
</details>

<details><summary>दर्पण-टिप्पनी</summary>

नोट: यहाँ तक गुरु अरजन देव जी के 106 शब्द हैं। पिछला जोड़ 70 था। कुल जोड़ 176 बनता है, पर अब तक कुल जोड़ में एक की कमी चली आ रही थी, जो यहाँ आ के स्पष्ट हो गई है। पिछले सारे अंक तोड़ने पड़ने थे। इसकी जगह आगे वाला अंक लिखना बंद कर दिया गया है।
</details>

<details><summary>दर्पण-पदार्थ</summary>

पद्अर्थ: धोती खोलि = धोती के ऊपर का आधा हिस्सा उतार के। हेठि = नाचे, जमीन पर। गरधप = गधा। पेटि = पेट में। लाहे = डाले जाता है (खीर वगैरा)।1।
</details>

<details><summary>दर्पण-भाषार्थ</summary>

अर्थ: (पर, हे भाई! ब्राहमण अपने जजमानों को यही बताता है कि ब्राहमण को दिया दान ही मोक्ष पदवी मिलने का रास्ता है। वह ब्राहमण श्राद्ध आदि के समय जजमान के घर जा के चौके में बैठ के) अपनी धोती का ऊपर का हिस्सा उतार के नीचे रख लेता है और गधे की तरह (दबादब खीर आदि) अपने पेट में डाले जाता है।1।
</details>

<details><summary>दर्पण-पदार्थ</summary>

पद्अर्थ: करतूती = करतूत, नाम स्मरण का उद्यम। मुकति = मुक्ति, विकारों से खलासी, मोक्ष पदवी।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरणा चाहिए। ये ऐसा पदार्थ है जो विकारों से खलासी देता है। (हे भाई!) नाम जपने की कमाई किए बिना मोक्ष पदवी नहीं मिलती।1। रहाउ।
</details>

<details><summary>दर्पण-पदार्थ</summary>

पद्अर्थ: छुरी काढि = छुरी निकाल के, निर्दयता से, (स्वर्ग आदि का) धोखा दे के। लेवै हथि = हाथ में लेता है, हासिल करता है।2।
</details>

<details><summary>दर्पण-भाषार्थ</summary>

अर्थ: (ब्राहमण) स्नान करके, तिलक लगा के पूजा करता है, और छुरी निकाल के, हाथ में दान लेता है।2।
</details>

<details><summary>दर्पण-पदार्थ</summary>

पद्अर्थ: मुखि = मुंह से। मीठी बाणी = मीठे सुर से। कुहत = मारते हुए। जीआं कुहत = जीवों को मारते हुए, अपने जजमानों के साथ धोखा करते हुए। न संगै = नहीं शर्माता, नहीं हिचकिचाता।3।
</details>

<details><summary>दर्पण-भाषार्थ</summary>

अर्थ: (ब्राहमण) मुंह से मीठी सुर का वेद (मंत्र) पढ़ता है, पर अपने जजमानों के साथ धोखा करते हुए रक्ती भर नहीं झिझकता।3।
</details>

<details><summary>दर्पण-पदार्थ</summary>

पद्अर्थ: सुधु = पवित्र। ब्रहमु = परमात्मा।4।
</details>

<details><summary>दर्पण-भाषार्थ</summary>

अर्थ: (पर) हे नानक! कह: (ब्राहमण के भी क्या वश?) जिस मनुष्य पर परमात्मा मेहर करता है वही परमातमा के गुण अपने हृदय में बसाता है। (जिसकी इनायत से) उसका हृदय पवित्र हो जाता है (और वह किसी के साथ ठगी-फरेब नहीं करता)।4।107।
</details>

<details><summary>दर्पण-पदार्थ</summary>

पद्अर्थ: थिरु = अडोल चिक्त, श्रद्धा से। घरि = हृदय घर में। हरि जन = हे हरि के सेवको! स्तिगुरि = सतिगुरु ने।1। रहाउ।
</details>

<details><summary>दर्पण-भाषार्थ</summary>

अर्थ: हे प्यारे भक्त जनों! अपने हृदय में ये पूरी श्रद्धा बनाओ, कि सतिगुरु ने हमारे कारज सवार दिए हैं (कि सत्गुरू शरण पड़ने वालों के कार्य सवार देता है)।1। रहाउ।
</details>

<details><summary>दर्पण-पदार्थ</summary>

पद्अर्थ: परमेसरि = परमेश्वर ने। जन की पैज = सेवक की लज्जा। करतारे = कर्तार ने।1।
</details>

<details><summary>दर्पण-भाषार्थ</summary>

अर्थ: (हे संत जनों! ये निश्चय धारो कि जो मनुष्य और आसरे छोड़ के परमेश्वर का आसरा देखता है), परमेश्वर ने उसके कष्ट देने वाले-वैरी सब समाप्त कर दिए हैं, कर्तार ने अपने सेवक की इज्जत जरूर रखी है।1।
</details>

<details><summary>दर्पण-पदार्थ</summary>

पद्अर्थ: वसि = वश में। पीने = पीते हैं।2।
</details>

<details><summary>दर्पण-भाषार्थ</summary>

अर्थ: (हे संत जनों परमेश्वर ने अपने सेवकों को) दुनिया के शाहों-बादशाहों से बे-मुहताज (आजाद) कर दिया है। परमेश्वर के सेवक आत्मिक जीवन देने वाला परमेश्वर का सब रसों से मीठा नाम-रस पीते रहते हैं।2।
</details>

<details><summary>दर्पण-पदार्थ</summary>

पद्अर्थ: मिलि = मिल के। कीनो = किया है।3।
</details>

<details><summary>दर्पण-भाषार्थ</summary>

अर्थ: (हे प्यारे भक्त जनों! परमेश्वर ने तुम्हारे ऊपर) नाम की बख्शिश की है, तुम साधु-संगत में मिल के निडर हो के भगवान का नाम स्मरण करते रहो।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! अंतरजामी = हे हरेक के दिल की जानने वाले! ओट = आसरा।4।
</details>

<details><summary>दर्पण-भाषार्थ</summary>

अर्थ: हे नानक! (प्रभु दर पर अरदास कर और कह:) हे अंतरजामी प्रभु! हे स्वामी प्रभु! मैं तेरी शरण पड़ा हूँ, मैंने तेरा आसरा लिया है (मुझे अपने नाम की दाति बख्श)।4।108।
</details>

<details><summary>दर्पण-पदार्थ</summary>

पद्अर्थ: भाहि = (तृष्णा की) आग (में)। संगि = साथ। राते = रंगे जाने से। जला = संसार समुंदर में।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के साथ रंगे रहने से (मनुष्य तृष्णा की) आग में नहीं जलता। परमात्मा के चरणों में जुड़े रहने से (मनुष्य को) माया ठग नहीं सकती। परमात्मा की याद में मस्त रहने से मनुष्य संसार समुंदं के विकारों के पानियों में ग़र्क नहीं होता, मानव जन्म का खूबसूरत उद्देश्य प्राप्त कर लेता है।1।
</details>

<details><summary>दर्पण-पदार्थ</summary>

पद्अर्थ: नाइ = काम के द्वारा। भेटत = मिलने से। गाइ = गाता है।1। रहाउ।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: (हे प्रभु!) तेरे नाम में जुड़ने से (मनुष्य के सारे) डर दूर हो जाते हैं। (हे भाई!) प्रभु की संगति में रहने से (चरणों में जुड़ने से) मनुष्य परमात्मा के गुण गाता रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: साध = गुरु। मंता = उपदेश। त्रास = डर।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की याद में जुड़े रहने से (मनुष्य की) हरेक किस्म की चिन्ता मिट जाती है। (पर) परमात्मा के साथ वही मनुष्य जुड़ता है जिसे गुरु का उपदेश प्राप्त होता है। परमात्मा के साथ रंगे रहने से मौत का सहम नहीं रहता, और मनुष्य की सारी आशाएं पूरी हो जाती हैं।2।
</details>

<details><summary>दर्पण-पदार्थ</summary>

पद्अर्थ: न लागै = छू नहीं सकता। राता = रंगा हुआ। अनदिनु = हर रोज। जागै = (विकारों की ओर से) सुचेत रहता है। सहज घरि = आत्मिक अडोलता के घर में।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के चरणों में जुड़े रहने से कोई दुख छू नहीं सकता। जो मनुष्य परमात्मा की याद में मस्त रहता है, वह हर वक्त (विकारों के हमलों से) सुचेत रहता है। वह मनुष्य आत्मिक अडोलता की अवस्था में टिका रहता है। परमात्मा की याद में जुड़े रहने से मनुष्य की हरेक किस्म की भटकना मिट जाती है, हरेक सहम दूर हो जाता है।3।
</details>

<details><summary>दर्पण-पदार्थ</summary>

पद्अर्थ: निरमल = पवित्र, बेदाग। सोइ = शोभा। बलि जाई = मैं कर्बान जाता हूँ।4।
</details>

<details><summary>दर्पण-भाषार्थ</summary>

अर्थ: हे नानक! कह: मैं उन लोगों से सदके जाता हूँ, जिन्हें मेरा परमात्मा कभी नहीं भूलता।4।109।
</details>

<details><summary>दर्पण-पदार्थ</summary>

पद्अर्थ: सीतल मन = ठंडे मन वाले, शांत चित्त। मारगि = रास्ते में। सगल = सारे। मनि = मन में। रसि = प्रेम से। गुन परमानंद = परमानंद के गुण। परमानंद = सबसे ऊँचे आनंद का मालिक प्रभु।1।
</details>

<details><summary>दर्पण-भाषार्थ</summary>

अर्थ: (हे भाई! साधु-संगत में जाने का) उद्यम करते हुए (मनुष्य) शांत-चित्त हो जाते हैं। (साधु-संगत के) रास्ते पर चलते हुए सारे दुख दूर हो जाते हैं (छू नहीं सकते)। (हे भाई!) सबसे उच्च आनंद का मालिक प्रभु के गुण प्रेम से गाने से, प्रभु का नाम जपने से मन में आनंद ही आनंद पैदा हो जाते हैं।1।
</details>

<details><summary>दर्पण-पदार्थ</summary>

पद्अर्थ: खेम = सुख। कुसल घरि = सुख के घर में, सुख की अवस्था में। भेटत = मिलने से। बलाए = माया चुड़ैल।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) साधु-संगत में मिलने से (माया-) चुड़ेल (की चिपकन) देर हो जाती है। (जो लोग साधु-संगत में जुड़ते हैं उन्हें) सुख ही सुख प्राप्त होता है, वे आनंद की अवस्था में टिक जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: नेत्र = आँखें। पुनीत = पवित्र, पराया रूप देखने का बाण से रहित। पेखत = देखते हुए। धनि = धन्य, भाग्यशाली। मसतक = माथा। परस = छूह। कांइआ = शरीर। संत प्रसादि = गुरु संत की कृपा से। परम पदु = सबसे ऊँचा आत्मिक दर्जा।2।
</details>

<details><summary>दर्पण-भाषार्थ</summary>

अर्थ: (हे भाई!) गोबिंद के दर्शन करते ही आँखें पवित्र हो जाती हैं (विकार-वासना से रहित हो जाती हैं)। (हे भाई!) भाग्यशाली हैं वह माथे जिन्हें गोबिंद के सुंदर चरणों की छोह मिलती है। परमात्मा की सेवा-भक्ति करने से ये शरीर सफल हो जाता है। गुरु संत की कृपा से सबसे ऊंची आत्मिक अवस्था मिल जाती है।2।
</details>

[[0202]]
<details><summary>दर्पण-पदार्थ</summary>

पद्अर्थ: सहाइ = सहायता। लगि = लग के। दासह पाइ = दासों के पैरों पर। आपु = स्वैभाव। आपहि = खुद ही, प्रभु स्वयं ही, परमात्मा का रूप ही। ता = कब। क्रिपा निधान = क्रिपा का खजाना।3।
</details>

<details><summary>दर्पण-टिप्पनी</summary>

नोट: शब्द ‘आपि’ और ‘आपु’ का फर्क याद रखने योग्य है।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा ने खुद जिस मनुष्य की सहायता की, उसने परमात्मा के भक्तों के चरणों में लग के आत्मिक आनंद पाया। जो मनुष्य दया के खजाने परमात्मा की शरण आ पड़े, उनके अंदर (जब) स्वैभाव दूर हो गया तब वे परमात्मा का रूप हो गए।3।
</details>

<details><summary>दर्पण-पदार्थ</summary>

पद्अर्थ: जो चाहत = जिसे मिलना चाहता है। सोई = वही (परमात्मा)। कहा = कहाँ? को = कोई। असथिर = स्थिर, अडोल अवस्था। सुख आसन = आनंद के आसन पर। सुख बासन = सुखों में बसने वाले।4।
</details>

<details><summary>दर्पण-भाषार्थ</summary>

अर्थ: (हे भाई!) जब किसी मनुष्य को (गुरु की कृपा से) वह परमात्मा ही मिल पड़ता है जिसे वह मिलना चाहता है, तब वह (बाहर जंगल पहाड़ों आदि में उसे) ढूँढने नहीं जाता।  
हे नानक! (परमात्मा को अपने ही अंदर ढूँढ लेने वाले मनुष्य) अडोल-चित्त हो जाते हैं, वे सदा आनंद अवस्था में टिके रहते हैं, गुरु की कृपा से वे सदा सुख में बसने वाले हो जाते हैं।4।110।
</details>

<details><summary>दर्पण-पदार्थ</summary>

पद्अर्थ: मजन = स्नान, डुबकी। अरब खरब = सौ लाख का एक करोड़, सौ करोड़ का एक अरब, सौ अरब का एक खरब। मनि = मन में। जा मनि = जिस (मनुष्य) के मन में।1।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य के मन में परमात्मा का नाम आ बसता है, उसने मानों करोड़ों तीर्थों में डुबकियां लगा ली हों, करोड़ों तीर्थों के स्नान कर लिए, उसने (मानो) लाखों रुपए अरबों रुपए खरबों रुपए दान कर दिए।1।
</details>

<details><summary>दर्पण-पदार्थ</summary>

पद्अर्थ: गाइ = गा के। मिटहि = मिट जाते हैं। साधू = गुरु। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) सृष्टि के पालनहार प्रभु के गुण गा के सारे मनुष्य पवित्र हो सकते हैं। दया के श्रोत गुरु की शरण पड़ने से (सारे) पाप मिट जाते हैं। रहाउ।
</details>

<details><summary>दर्पण-पदार्थ</summary>

पद्अर्थ: उरध = उर्ध, ऊँचा, ऊँचा उल्टा लटक के। रसन = जीभ (से)।2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य अपनी जीभ से परमात्मा का नाम जपता है, उसने (मानो) उल्टा लटक के अनेक तपों की साधनाएं साधु लीं। उसने (मानो, रिद्धियों-सिद्धियों के) अनकों लाभ प्राप्त कर लिए।2।
</details>

<details><summary>दर्पण-पदार्थ</summary>

पद्अर्थ: बखाने = उचारे, पढ़ लिए। माने = पतीज गए।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण करते स्मरण करते जिस मनुष्य का मन परमात्मा में लीन हो जाता है, उसने (मानो) स्मृतियों-शास्त्रों-वेदों के उच्चारण कर लिए। उसने (जैसे) योग (की पेचीदिकियों) की सूझ हासिल कर ली है। उसने (मानो) सिद्धों को मिले सुखों से सांझ पा ली।3।
</details>

<details><summary>दर्पण-पदार्थ</summary>

पद्अर्थ: अगाधि = अथाह। अगाधि बोधि = अथाह बोध वाला, जिसके पूर्ण स्वरूप का सही बयान नहीं हो सकता।4।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य पर प्रभु कृपा करता है, वह मनुष्य) उस अथाह हस्ती वाले अगम्य (पहुँच से परे) और बेअंत परमात्मा का नाम जपता है, उसका नाम अपने हृदय में टिकाता है।  
(हे नानक! तू भी अरदास कर और कह:) हे प्रभु! मुझ नानक पर कृपा कर (ता कि मैं तेरा नाम जप सकूँ)।4।111।
</details>

<details><summary>दर्पण-पदार्थ</summary>

पद्अर्थ: सिमरि = स्मरण करके। सुखु = आत्मिक आनंद। चरन कमल गुर = गुरु के सुंदर चरण (कमल फूल जैसे)। रिदै = हृदय में।1।
</details>

<details><summary>दर्पण-भाषार्थ</summary>

अर्थ: (पर, हे भाई! गोबिंद की आराधना गुरु के द्वारा ही मिलती है। जिस मनुष्य ने) गुरु के सुंदर चरण अपने हृदय में बसाए हैं, उसने गोबिंद का नाम स्मरण कर-कर के आत्मिक आनंद पाया है।1।
</details>

<details><summary>दर्पण-पदार्थ</summary>

पद्अर्थ: पूरा = अचूक, सारे गुणों वाला। तिसहि = उस (गोबिंद) को। धीरा = धैर्य वाला। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गोबिंद पारब्रहम् (सब हस्तियों से) बड़ा है। सारे गुणों का मालिक है (उसमें कोई किसी किस्म की कमी नहीं है)। उस गोबिंद को आराध के मेरा मन हौसले वाला बन जाता है (और अनेक किलविखों का मुकाबला करने के काबिल हो जाता है)। रहाउ।
</details>

<details><summary>दर्पण-पदार्थ</summary>

पद्अर्थ: अनदिनु = हर रोज, हर वक्त। जपउ = जपूँ, मैं जपता हूँ। ता ते = उस (जपने) की इनायत से। सिधि = सिद्धि, सफलता। सिधि सगल काम = सारे कामों की सफलता।2।
</details>

<details><summary>दर्पण-भाषार्थ</summary>

अर्थ: (हे भाई!) मैं हर समय गुरु का नाम याद रखता हूँ (गुरु की मेहर से ही गोबिंद का स्मरण प्राप्त होता है और) उस नाम जपने की इनायत से सारे कामों में सफलता हासिल होती है।2।
</details>

<details><summary>दर्पण-पदार्थ</summary>

पद्अर्थ: देखि = देख के। सीतल मन = ठण्डे मन वाले। किलविख = पाप।3।
</details>

<details><summary>दर्पण-भाषार्थ</summary>

अर्थ: (हे भाई! गुरु के द्वारा हर जगह परमात्मा का) दर्शन करके (दर्शन करने वाले) ठण्डे-ठार मन वाले हो जाते हैं, और उनके अनेक (पहले) जन्मों के किए हुए पाप नाश हो जाते हैं।3।
</details>

<details><summary>दर्पण-पदार्थ</summary>

पद्अर्थ: नानक = हे नानक! भाई = हे भाई! भै = डर, खतरे। पैज = इज्जत।4।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: हे नानक! कह: हे भाई! (गुरु की शरण पड़ के गोबिंद का नाम स्मरण करने से संसार के) सारे डर-खतरे मन से उतर जाते हैं (क्योंकि) नाम जपने की इनायत से ये यकीन बन जाता है कि (गोबिंद) अपने सेवक की स्वयं लज्जा रखता है।4।112।
</details>

<details><summary>दर्पण-पदार्थ</summary>

पद्अर्थ: कउ = वास्ते। सहाई = मददगार। नित = सदा। प्रतिपारै = पालना करता है, संभाल करता है।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा अपने सेवक के लिए (सदा) मददगार बना रहता है, सदा (अपने सेवक की) संभाल करता है जैसे माता और पिता (अपने बच्चे की संभाल करते हैं)।1।
</details>

<details><summary>दर्पण-पदार्थ</summary>

पद्अर्थ: उबरै = (डर, खतरों, किलविखों से) बच जाता है। सभ कोइ = हरेक जीव। सचु = सदा कायम रहने वाला। सोइ = वह परमात्मा। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) हरेक मनुष्य (जो) परमात्मा की शरण में (आता है, सारे विकारों, डरों, सहिमों से) बच जाता है। उसे निश्चय बन जाता है कि वह सर्व व्यापक सदा कायम रहने वाला परमात्मा सब कुछ करने की स्मर्था रखता है और जीवों से सब कुछ करवाने वाला है। रहाउ।
</details>

<details><summary>दर्पण-पदार्थ</summary>

पद्अर्थ: अब = अब। मनि = मन में। करनैहारा = पैदा करने वाला प्रभु। सारा = संभाला है।2।
</details>

<details><summary>दर्पण-भाषार्थ</summary>

अर्थ: (हे भाई!) सब कुछ करने की स्मर्था रखने वाला परमात्मा (मेरे) मन में आ बसा है, अब मेरे सारे डर खतरे नाश हो गए हैं और मैं आत्मिक आनंद पा रहा हूँ।2।
</details>

<details><summary>दर्पण-पदार्थ</summary>

पद्अर्थ: करि = करके। किलविख = पाप।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा कृपा करके अपने सेवकों की स्वयं रक्षा करता है, उनके (पहले के) अनेक जन्मों के (किए) पापों के संस्कार (उनके मन से) उतर जाते हैं।3।
</details>

<details><summary>दर्पण-पदार्थ</summary>

पद्अर्थ: कहनु न जाइ = बताई नहीं जा सकती।4।
</details>

<details><summary>दर्पण-भाषार्थ</summary>

अर्थ: परमात्मा कितनी बड़ी स्मर्था वाला है, ये बात बयान नहीं की जा सकती। हे नानक! परमात्मा के सेवक सदा परमात्मा की शरण पड़े रहते हैं।4।113।
</details>

<details open><summary>विश्वास-प्रस्तुतिः</summary>

रागु गउड़ी चेती महला ५ दुपदे
</details>

<details><summary>मूलम्</summary>

रागु गउड़ी चेती महला ५ दुपदे
</details>

<details><summary>दर्पण-पदार्थ</summary>

पद्अर्थ: को = का। पूरनु = हर जगह मौजूद। भाई = हे भाई! ता ते = उस बल की इनायत से। बिरथा = पीड़ा, दुख-कष्ट। न बिआपै = जोर नहीं डाल सकती।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! परमात्मा की ताकत हर जगह (अपना प्रभाव डाल रही है) (इस वास्ते जिस सेवक के सिर पर परमात्मा अपना मेहर का हाथ रखता है) उस ताकत की इनायत से (उस सेवक पे) कोई दुख-कष्ट अपना जोर नहीं डाल सकते।1। रहाउ।
</details>

<details><summary>दर्पण-पदार्थ</summary>

पद्अर्थ: दासु हरि = हरि का दास। माई = हे माँ। करता = कर्तार।1।
</details>

<details><summary>दर्पण-भाषार्थ</summary>

अर्थ: हे (मेरी) माँ! परमात्मा का सेवक जो जो मांग अपने मन में चितवता है, कर्तार स्वयं उसकी वह मांग पूरी कर देता है।1।
</details>

<details><summary>दर्पण-पदार्थ</summary>

पद्अर्थ: प्रभि = प्रभु ने। पति = इज्जत। नानक = हे नानक!।2।
</details>

<details><summary>दर्पण-भाषार्थ</summary>

अर्थ: हे नानक! (परमात्मा का सेवक) परमात्मा के गुण गाता रहता है (और दुनिया के डरों से) निडर हो जाता है। (पर सेवक के) दुखदाई-निंदक की इज्जत प्रभु ने लोक-परलोक में खुद गवा दी होती है।2।114।
</details>

<details><summary>दर्पण-टिप्पनी</summary>

नोट: गउड़ी गुआरेरी के शब्द समाप्त हो चुके हैं, अब यहाँ से गउड़ी चेती के शब्द शुरू होते हैं।
</details>

[[0203]]
<details><summary>दर्पण-पदार्थ</summary>

पद्अर्थ: भुज = बाँह। बल = ताकत। भुज बल = जिसकी बाँहों में ताकत है, हे बलवान बाँहों वाले! सुख सागर = हे सुखों के समुंदर। गरत = टोआ, गड्ढा। परत = पड़ता, गिरता। गहि लेहु = पकड़ लो। अंगुरीआ = उंगली।1। रहाउ।
</details>

<details><summary>दर्पण-भाषार्थ</summary>

अर्थ: हे बली बाहों वाले शूरवीर प्रभु! हे सुखों के समुंदर पारब्रहम्! (संसार समुंदर के विकारों के) गड्ढे में गिरते हुए की (मेरी) उंगली पकड़ ले।1। रहाउ।
</details>

<details><summary>दर्पण-पदार्थ</summary>

पद्अर्थ: स्रवनि = श्रवण में, कान में। सुरति = सुनने की स्मर्था। आरत = दुखीया। दुआरि = (तेरे) दर पर। रटत = पुकारता। पिंगुरीआ = पिंगुला, पैर विहीन।1।
</details>

<details><summary>दर्पण-भाषार्थ</summary>

अर्थ: (हे प्रभु! मेरे) कानों में (तेरी महिमा) सुनने (की सूझ) नहीं, मेरी आँखें (इतनी) सुंदर नहीं (कि हर जगह तेरा दीदार कर सकें), मैं तेरी साधु-संगत में जाने के लायक भी नहीं हूँ, मैं पिंगला हो चुका हूँ और दुखी हो के तेरे दर पर पुकार करता हूँ (मुझे विकारों के गड्ढे में से बचा ले)।1।
</details>

<details><summary>दर्पण-पदार्थ</summary>

पद्अर्थ: दीना नाथ = हे गरीबों के पति!। करुणा मै = (करुणा+मय) तरस रूप, तरस भरपूर। महतरीआ = माँ। चरन कवल = कमल फूलों जैसे चरण। गहि = पकड़ के।2।
</details>

<details><summary>दर्पण-भाषार्थ</summary>

अर्थ: हे नानक! (कह:) हे गरीबों के पति! हे यतीमों पर तरस करने वाले! हे सज्जन! हे मित्र प्रभु! हे मेरे पिता! हे मेरी माँ प्रभु! तेरे संत तेरे सुंदर चरण अपने हृदय में रख कर संसार समुंदर से पार लांघते हैं, (मेहर कर, मुझे भी अपने चरणों का प्यार बख्श और मुझे भी पार लंधा ले)।2।2।115।
</details>

<details><summary>दर्पण-टिप्पनी</summary>

नोट: पहिला अंक 2 शब्द के बंदों की गिनती बताता है। दूसरा अंक 2 बताता है कि ‘गउड़ी चेती’ का ये दूसरा शब्द है।
</details>

<details open><summary>विश्वास-प्रस्तुतिः</summary>

रागु गउड़ी बैरागणि महला ५
</details>

<details><summary>मूलम्</summary>

रागु गउड़ी बैरागणि महला ५
</details>

<details><summary>दर्पण-पदार्थ</summary>

पद्अर्थ: दय = हे तर करने वाले! (दय = to feel pity)। मीतुला = प्यारा मित्र। बासु = वश।1। रहाउ।
</details>

<details><summary>दर्पण-भाषार्थ</summary>

अर्थ: हे तरस करने वाले! हे सृष्टि के पति! तू मेरा प्यारा मित्र है, सदा मेरे साथ बसता रह।1। रहाउ।
</details>

<details><summary>दर्पण-पदार्थ</summary>

पद्अर्थ: संसारि = संसार में। जीअ दातिआ = हे जिंद के देने वाले! निमख = आँख झपकने जितना समय (निर्मष)। बलिहार = मैं सदके जाता हूँ।1।
</details>

<details><summary>दर्पण-भाषार्थ</summary>

अर्थ: हे जिंद देने वाले! हे प्राण देने वाले! हे सुख देने वाले प्रभु! मैं तुझसे निमख निमख कुर्बान जाता हूँ। तेरे बिना एक घड़ी भर भी आत्मिक जीवन नहीं हो सकता और (आत्मिक जीवन के बिना) संसार में रहना धिक्कार-योग्य है।1।
</details>

<details><summary>दर्पण-पदार्थ</summary>

पद्अर्थ: अलंबनु = आसरा। हसत अलंबनु = हाथ का सहारा। प्रभ = हे प्रभु! गरतहु = गड्ढे से। उधरु = निकाल ले। मोहि = मेरी। सद ही = सदा ही।2।
</details>

<details><summary>दर्पण-भाषार्थ</summary>

अर्थ: हे प्रभु! मुझे अपने हाथ का सहारा दे। हे गोपाल! मुझे (विकारों के) गड्ढों में से निकाल ले। मैं गुण हीन हूँ, मेरी मति होछी है। तू सदा ही गरीबों पर दया करने वाला है।2।
</details>

<details><summary>दर्पण-पदार्थ</summary>

पद्अर्थ: संमला = संमलां, मैं याद करूँ। कवन बिधी = किस किस तरीके से? सरणि समाई = हे शरण आए की समाई करने वाले! दास हित = हे दासों के हितैषी! 3।
</details>

<details><summary>दर्पण-भाषार्थ</summary>

अर्थ: हे ऊँचे! हे अगम्य (पहुँच से परे)! हे बेअंत प्रभु! हे शरण आए की सहायता करने वाले प्रभु! हे अपने सेवकों के हितैषी प्रभु! मैं तेरे (दिए हुए) कौन कौन से सुख याद करूँ? मैं किस किस तरीकों से (तेरे बख्शे हुए सुखों की) विचार करूँ? (मैं तेरे दिए हुए बेअंत सुख गिन नहीं सकता)।3।
</details>

<details><summary>दर्पण-पदार्थ</summary>

पद्अर्थ: असटि सिधि = आठ सिद्धियां। केसवा = (केशा: प्रशस्या: सन्ति अस्य) लंबे केशों वाला प्रभु! गाहि = गाते हैं।4।
</details>

<details><summary>दर्पण-भाषार्थ</summary>

अर्थ: हे भाई! दुनिया के सारे पदार्थ (योगियों की) आठों सिद्धियां सब से श्रेष्ठ राम-नाम-रस में मौजूद है। (हे भाई!) जिनपे सुंदर लंबे बालों वाला प्रभु प्रसन्न होता है, वे लोग प्रभु के गुण गाते रहते हैं।4।
</details>

<details><summary>दर्पण-पदार्थ</summary>

पद्अर्थ: बंधपो = बंधप, रिश्तेदार। अधार = आसरा। नानक भजै = नानक स्मरण करता है। बिखु = जहिर।5।1।116।
</details>

<details><summary>दर्पण-भाषार्थ</summary>

अर्थ: (हे दय! हे गुसांई!) हे मेरे प्राणों के आसरे प्रभु! माता, पिता, पुत्र, रिश्तेदार (सब कुछ मेरा) तू ही है। (तेरा दास) नानक (तेरी) साधु-संगत में (तेरी मेहर से) तेरा भजन करता है। (जो मनुष्य तेरा भजन करता है वह विकारों के) जहिर भरे संसार से (सही सलामत आत्मिक जीवन ले के) पार लांघ जाता है।5।1।116।
</details>

<details><summary>दर्पण-टिप्पनी</summary>

नोट: ‘गउड़ी बैरागणि’ का ये पहला शब्द है।
</details>

<details open><summary>विश्वास-प्रस्तुतिः</summary>

गउड़ी बैरागणि रहोए के छंत के घरि मः ५
</details>

<details><summary>मूलम्</summary>

गउड़ी बैरागणि रहोए के छंत के घरि मः ५
</details>

<details><summary>दर्पण-पदार्थ</summary>

पद्अर्थ: रहोआ = एक किस्म की धरणा का पंजाबी गीत जो लंबी तान ले के गाया जाता है। इसे विशेष तौर पर औरतें व्याह के समय गाती है। लंबी तान के इलावा टेक वाली पंक्ति भी बार-बार गाई जाती है। घरि = घर मे। रहोए के छंत के घरि = (इस शब्द को उस ‘घर’ में गाना है) जिस घर में लंबी तान वाला बिआह का गीत गाया जाता है। सरब = सारे। कलिआण = सुख। सचु = सदा स्थिर रहने वाला प्रभु!। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) कोई विरला भाग्यशाली मनुष्य प्यारे के गुण गाता है, वह सारे सुख प्राप्त कर लेता है, सच्चे आनंद लेता है, सदा स्थिर परमात्मा को मिल पड़ता है। रहाउ।
</details>

<details><summary>दर्पण-पदार्थ</summary>

पद्अर्थ: बनु बनु = जंगल जंगल। बैरागी = विरक्त। एक लिव = एक प्रभु की लगन। जिनि = जिस ने।1।
</details>

<details><summary>दर्पण-टिप्पनी</summary>

नोट: शब्द ‘जिनि’ एकवचन है। इसके साथ बरता गया ‘से’ बहुवचन है। सो, इसका अर्थ करना है: जिस ने जिस ने, जिस जिस ने।
</details>

<details><summary>दर्पण-भाषार्थ</summary>

अर्थ: (हे भाई! परमात्मा को मिलने के लिए जो) कोई मनुष्य गृहस्थ से उपराम हो के जंगल-जंगल ढूँढता फिरता है (तो इस तरह परमात्मा नहीं मिलता)। किसी विरले मनुष्य की एक परमात्मा के साथ लगन लगती है। जिस जिस मनुष्य ने प्रभु को ढूँढ लिया है, वे सभी बड़े भाग्यशाली हैं।1।
</details>

<details><summary>दर्पण-पदार्थ</summary>

पद्अर्थ: ब्रहमादिक = ब्रहमा आदि, ब्रहमा व अन्या देवते। सनकादिक = सनक आदि, सनक व उसके अन्य भाई सनंदन, सनातन, सनत कुमार। आहै = तमन्ना रखता है। गाहै = गाहता है, डुबकी लगाता है।2।
</details>

<details><summary>दर्पण-भाषार्थ</summary>

अर्थ: (हे भाई!) ब्रहमा व अन्य बड़े-बड़े देवतागण, सनक व उसके भाई सनंदन, सनातन, सनत कुमार - इनमें से हरेक प्रभु मिलाप चाहता है। जोगी-जती-सिध - हरेक परमात्मा को मिलने की चाहत रखता है। (पर जिसको धुर से) ये दाति मिली है, वही प्रभु के गुण गाता है।2।
</details>

<details><summary>दर्पण-पदार्थ</summary>

पद्अर्थ: जिन = जिन्हें। ता की = उनकी। मिलाही = मिलते हैं। तिह = उन्हें। मूले = बिल्कुल।3।
</details>

<details><summary>दर्पण-टिप्पनी</summary>

नोट: ‘जिनि’ एकवचन है और ‘जिन’ बहुवचन।
</details>

<details><summary>दर्पण-भाषार्थ</summary>

अर्थ: (हे भाई!) उनकी शरण पड़ें, जिन्हें परमात्मा कभी नहीं भूलता। परमात्मा के संतों को कोई बड़े भाग्यशाली ही मिल सकते हैं। उन संतों को जनम नरण के चक्कर नहीं व्यापते।3।
</details>

<details><summary>दर्पण-पदार्थ</summary>

पद्अर्थ: प्रीतम = हे प्रीतम! बिनउ = विनती (विनय)। मांगतु = मांगता है।4।
</details>

<details><summary>दर्पण-भाषार्थ</summary>

अर्थ: हे प्यारे प्रीतम प्रभु! (मेरे पर) कृपा कर तथा (मुझे) मिल। हे सबसे ऊँचे और बेअंत प्रभु! (मेरी ये) विनती सुन। (तेरा दास) नानक (तुझसे तेरा) नाम (ही जिंदगी का) आसरा मांगता है।4।1।117।
</details>

<details><summary>दर्पण-टिप्पनी</summary>

नोट: ‘गउड़ी बैरागणि’ का ये पहला शब्द है। अंक1 यही दर्शाता है। इससे आगे ‘गउड़ी पूरबी’ के शब्द आरम्भ होते हैं।
</details>

[[0204]]
<details open><summary>विश्वास-प्रस्तुतिः</summary>

रागु गउड़ी पूरबी महला ५
</details>

<details><summary>मूलम्</summary>

रागु गउड़ी पूरबी महला ५
</details>

<details><summary>दर्पण-पदार्थ</summary>

पद्अर्थ: प्रानपति = जीवात्मा का मालिक प्रभु। मिलउ = मैं मिलूँ। माई = हे माँ!।1। रहाउ।
</details>

<details><summary>दर्पण-भाषार्थ</summary>

अर्थ: हे मेरी माँ! मैं कौन से गुणों के बल पर अपनी जीवात्मा के मालिक प्रभु को मिल सकूँ? (मेरे में तो कोई भी गुण नहीं)।1। रहाउ।
</details>

<details><summary>दर्पण-पदार्थ</summary>

पद्अर्थ: हीन = खाली। बुधि हीनी = अक्ल से खाली। मोहि = मैं। दूर ते = दूर से, अनेक जूनियों के सफर को पार करके।1।
</details>

<details><summary>दर्पण-भाषार्थ</summary>

अर्थ: (हे मेरी माँ!) मैं आत्मिक रूप से खाली हूँ, बुद्धि हीन हूँ, (मेरे अंदर आत्मिक) शक्ति भी नहीं है (फिर) मैं परदेसन हूँ (मैंने प्रभु चरणों को कभी भी अपनी घर नहीं बनाया) अनेको जूनियों की यात्रा पार कर के (इस मानव जन्म में) आई हूँ।1।
</details>

<details><summary>दर्पण-पदार्थ</summary>

पद्अर्थ: नाहिन = नहीं। दरबु = धन। जोबन = जवानी। माती = मस्त। समाई = लीनता। करहु समाई = लीन करो, अपने चरणों में जोड़ लो।2।
</details>

<details><summary>दर्पण-भाषार्थ</summary>

अर्थ: (हे मेरे प्राणपति!) मेरे पास तेरा नाम-धन नहीं है, मेरे अंदर आत्मिक गुणों का जोबन भी नहीं जिसका मुझे हुलारा आ सके (और मैं गर्व कर सकूँ)। मुझ अनाथ को अपने चरणों में जोड़ ले।2।
</details>

<details><summary>दर्पण-पदार्थ</summary>

पद्अर्थ: बैरागनि = वैरागमयी। कउ = को, वास्ते। तिसाई = तिहाई, प्यासी।3।
</details>

<details><summary>दर्पण-भाषार्थ</summary>

अर्थ: (हे मेरी माँ!) अपने प्राणपति प्रभु के दर्शनों के लिए मैं प्यासी फिर रही हूँ, उसे ढूँढती-ढूँढती मैं कमली हुई पड़ी हूँ।3।
</details>

<details><summary>दर्पण-पदार्थ</summary>

पद्अर्थ: जलनि = जलन, विछुड़ने की जलन। साध संगि = साधु-संगत ने। संगि = संग ने।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे दीनों पर दया करने वाले! हे कृपा के घर! हे प्रभु! (तेरी मेहर से) साधु-संगत ने मेरी ये विछोड़े की जलन बुझा दी है।4।1।118।
</details>

<details><summary>दर्पण-पदार्थ</summary>

पद्अर्थ: मिलबे कउ = मिलने के वास्ते। मनि = मन में। पाइ = पैरों में। लगउ = मैं लगूँ। करउ = मैं करूँ।1। रहाउ।
</details>

<details><summary>दर्पण-भाषार्थ</summary>

अर्थ: (हे बहिन!) परमात्मा को मिलने के लिए मेरे मन में प्रीति पैदा हो गई है। (परमात्मा के साथ मिला सकने वाला अगर) बड़े भाग्यों वाला (गुरु-) संत मुझे मिल जाए तो मैं उसके पैर लगूँ। मैं उसके समक्ष बिनती करूँ (कि मुझे परमात्मा से मिला दे)।1। रहाउ।
</details>

<details><summary>दर्पण-पदार्थ</summary>

पद्अर्थ: अरपउ = मैं हवाले कर दूँ। मति = अक्ल, चतुराई। मोहि = मैं। अनदिनु = हर रोज। विरागी = बउरी, प्यार में पागल हुई।1।
</details>

<details><summary>दर्पण-भाषार्थ</summary>

अर्थ: (हे बहिन!) जो (बड़े भाग्य वाला संत मुझे) परमात्मा के महिमा की बातें मुझे सुनाता रहे, मैं हर वक्त उसके पीछे-पीछे प्रेम में कमली हुई फिरती रहूँ। मैं अपना मन उसके हवाले कर दूँ, मैं अपना धन उसके आगे रख दूँ। (हे बहिन!) मैंने अपने मन की सारी चतुराई छोड़ दी है।1।
</details>

<details><summary>दर्पण-पदार्थ</summary>

पद्अर्थ: पूरब करम अंकुर = पहिले जन्म में किए हुए कर्मों के संस्कारों के अंगूर। प्रगटे = प्रगट हो गए। रसिक = (सब जीवों में व्यापक हो के) रस का आनंद लेने वाला। बैरागी = विरक्त, निर्लिप। अंधेरु = अंधेरा। मिलत = मिलने से। सोई = सोई हुई।2।
</details>

<details><summary>दर्पण-भाषार्थ</summary>

अर्थ: हे नानक! (कह:) पहले जन्मों में किए भले कर्मों के संस्कारों के अंगूर जिस जीव-स्त्री के प्रकट हो गए, उसको वह सर्व-व्यापक प्रभु मिल पड़ा है। जो सभी जीवों में बैठा सभी रस भोगने वाला है ओर जो रसों से निर्लिप भी है। परमात्मा को मिलते ही उस जीव-स्त्री के अंदर से मोह का अंधकार दूर हो जाता है। वह अनेक जन्मों से माया के मोह में सोई हुई जाग पड़ती है।2।2।119।
</details>

<details><summary>दर्पण-पदार्थ</summary>

पद्अर्थ: निकसु = (बाहर) निकल। हे = हे! पंखी = पक्षी। पांख = पंख। साधू = गुरूं। मिलि = मिल के। गहु = पकड़। हीअरे संगि = हृदय के साथ।1। रहाउ।
</details>

<details><summary>दर्पण-भाषार्थ</summary>

अर्थ: हे जीव-पक्षी! (माया के मोह के घोंसले से बाहर) निकल। परमात्मा का स्मरण कर। (प्रभु का स्मरण) पंख हैं (इन पंखों की मदद से ही तू मोह के घोसले से उड़ के बाहर जा सकेगा)। (हे भाई!) गुरु को मिल के पूरन प्रभु का आसरा ले, परमात्मा नाम-रत्न अपने हृदय में (संभाल के) रख।1। रहाउ।
</details>

<details><summary>दर्पण-पदार्थ</summary>

पद्अर्थ: भ्रम = माया की खातिर भटकना। कूई = कूप, कूआँ। पंकज = कीचड़। तीख्ण = तीक्ष्ण, तीखी, तेज। फास = फांसी। ता के चरन कमल = उसके सुंदर चरणों में।1।
</details>

<details><summary>दर्पण-भाषार्थ</summary>

अर्थ: (हे भाई! माया की खातिर) भटकना का कूआँ है, माया की तृष्णा और विकारों के चस्के (उस कूएं में) कीचड़ हैं, (जीवों के गले में पड़ी हुई) मोह की फाँसी बड़ी पक्की (तीखी) है। इस फांसी के काटने के काबिल जगत का गुरु गोबिंद ही है। (हे भाई!) उस गोबिंद के चरण-कमलों में निवास किए रह।1।
</details>

<details><summary>दर्पण-पदार्थ</summary>

पद्अर्थ: करि किरपा = कृपा कर। करु = हाथ। गहि लेहु = पकड़ लो। जीउ = जीवात्मा, जिंद। पिंडु = शरीर। रासि = राशि, संपत्ति, धन-दौलत।2।
</details>

<details><summary>दर्पण-टिप्पनी</summary>

(नोट: ‘करि’ क्रिया है, जबकि ‘करु’ संज्ञा है)।
</details>

<details><summary>दर्पण-भाषार्थ</summary>

अर्थ: हे गोबिंद! हे प्रीतम प्रभु! हे गरीबों के मालिक! हे नानक के स्वामी! मेहर कर, मेरी बिनती सुन, मेरा हाथ पकड़ ले (और मुझे इस कूएं में से निकाल ले) मेरी ये जीवात्मा तेरी दी हुई राशि है, मेरा ये शरीर तेरी बख्शी हुई पूंजी है (इस राशि-पूंजी को मोह के हाथों उजड़ने से तू स्वयं ही बचा ले)।2।3।120।
</details>

<details><summary>दर्पण-पदार्थ</summary>

पद्अर्थ: पेखन कउ = देखने के लिए। आस पिआसी = (दर्शन की) आस से व्याकुल। चितवउ = मैं याद करती हूँ। रैनी = रात। नेरा = नजदीक।1। रहाउ।
</details>

<details><summary>दर्पण-भाषार्थ</summary>

अर्थ: (हे बहिन!) प्रभु पति का दर्शन करने के लिए मेरा मन उसका स्मरण कर रहा है। उसके दर्शन की आस से व्याकुल हुई मैं दिन रात उसका नाम याद करती रहती हूँ। (हे बहिन! मुझे) कोई ऐसा संत (मिल जाए, जो मुझे उस प्रभु-पति से) नजदीक ही मिला दे।1। रहाउ।
</details>

<details><summary>दर्पण-पदार्थ</summary>

पद्अर्थ: करउ = मैं करूँ। निहोरा = मिन्नतें। तुला = तराजू। धारि = रख के। सगले = सारे। सभो ही = सुखों का ये सारा इकट्ठ। थोरा = कम, हलका।1।
</details>

<details><summary>दर्पण-भाषार्थ</summary>

अर्थ: (हे बहिन! अगर वह गुरु संत मिल जाए तो) मैं उसके दासों की सेवा करूँ, मैं अनकों तरीकों से उसके आगे मिन्नतें करूँ। (हे बहिन!) तराजू पे रख के मैंने (दुनिया के) सारे सुख तोले हैं, प्रभु-पति के दर्शनों के बिना ये सारे ही सुख (तेरे दर्शन के सुख से) हल्के हैं।1।
</details>

<details><summary>दर्पण-पदार्थ</summary>

पद्अर्थ: संत प्रसादि = गुरु संत की कृपा से। सागर = समुंदर। जनम जनम को जात = अनेक जन्मों का भटकता फिरता। बहोरा = मोड़ लाए। भेटत हरि = हरि को मिलने से। क्रितारथु = कृत+अर्थ, जिसकी जरूरत सफल हो गई। सवेरा = समय सिर।2।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य गुरु की कृपा से गुणों के समुंदर परमात्मा के गुण गाता है (गुरु परमेश्वर उसे) अनेक जन्मों के भटकते को (जनम-जनम के चक्करों में से) वापस ले आता है। हे नानक! परमात्मा को मिलने से बेअंत सुख आनंद प्राप्त हो जाते हैं, मानव जनम का उद्देश्य पूरा हो जाता है। जनम समय रहते (इसी जन्म में) सफल हो जाता है।2।4।121।
</details>

<details><summary>दर्पण-टिप्पनी</summary>

नोट: ये ऊपर के 4 शब्द ‘गउड़ी पूरबी’ के हैं। पर इन्हें किसी खास ‘घर’ में गाने की हिदायत नहीं दी गई। आगे भी ‘गउड़ी पूरबी’ के ही शब्द हैं। पर वह अलग संग्रह में रखे गए हैं। उनके वास्ते ‘घर’ १, २ आदि नियत किया गया है।
</details>

<details open><summary>विश्वास-प्रस्तुतिः</summary>

रागु गउड़ी पूरबी१ महला ५
</details>

<details><summary>मूलम्</summary>

रागु गउड़ी पूरबी१ महला ५
</details>

<details><summary>दर्पण-पदार्थ</summary>

पद्अर्थ: किन बिधि = किन तरीकों से? गुसाई = सृष्टि के मालिक। राम राइ = हे प्रभु पातशाह! सहज = आत्मिक अडोलता। मोहि = मुझे। मारगु = रास्ता।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे प्रभु बादशाह! मुझे धरती का पति प्रभु किन तरीकों से मिल सकता है? आत्मिक अडोलता का आनंद देने वाला कोई ऐसा संत मुझे मिल जाए, जो मुझे रास्ता बता दे।1। रहाउ।
</details>

[[0205]]
<details><summary>दर्पण-पदार्थ</summary>

पद्अर्थ: अंतरि = (जीव) के अंदर। अलखु = अदृश्य प्रभु! पाई = पाया हुआ है। मोहि = मोह में।1।
</details>

<details><summary>दर्पण-भाषार्थ</summary>

अर्थ: (हरेक जीव के) अंदर अदृश्य प्रभु बसता है। पर (जीव को) ये समझ नहीं आ सकती, क्योंकि (जीव के अंदर) अहंकार का पर्दा पड़ा हुआ है। सारा जगत ही माया के मोह में सोया पड़ा है। (हे भाई!) बता, (जीव की) ये भटकना कैसे दूर हो?।1।
</details>

<details><summary>दर्पण-पदार्थ</summary>

पद्अर्थ: इकतु ग्रिहि = एक ही घर में। भाई = हे भाई! पंच = पाँचों ज्ञानेंद्रियां। दुहेले = दुखी। अगोचर = अ+गो+चर, ज्ञानेंद्रियों की पहुँच से परे। ठाइ = जगह में।2।
</details>

<details><summary>दर्पण-टिप्पनी</summary>

नोट: ‘ओह’ शब्द स्त्रीलिंग है, शब्द ‘बसतु’ का विशेषण।
</details>

<details><summary>दर्पण-भाषार्थ</summary>

अर्थ: (हे भाई! आत्मा और परमात्मा की) एक ही संगति है, दोनों एक ही (हृदय-) घर में बसते हैं, पर (आपस में) मिल के (कभी) बात नहीं करते। एक (नाम) पदार्थ के बिना (जीव के) पाँचों ज्ञानेंद्रियां दुखी रहती हैं। वह (नाम) पदार्थ ऐसी जगह में है, जहाँ ज्ञानेंद्रियों की पहुँच नहीं।2।
</details>

<details><summary>दर्पण-पदार्थ</summary>

पद्अर्थ: ताला = ताला। गुर सउपाई = गुरु को सौंपी हुई है।3।
</details>

<details><summary>दर्पण-भाषार्थ</summary>

अर्थ: (हे भाई!) जिस हरि का ये बनाया हुआ (शरीर) घर है, उसने ही (मोह का) ताला मारा हुआ है, और चाबी गुरु को सौंप दी है। गुरु की शरण पड़े बिना जीव और-और अनेक उपाय करता है, (पर उन कोशिशों से परमात्मा को) नहीं ढूँढ सकता।3।
</details>

<details><summary>दर्पण-पदार्थ</summary>

पद्अर्थ: सतिगुर = हे सतिगुरु! लिव = लगन, प्रीति। पंच जना = पाँचों ज्ञानेंद्रियों ने। मंगलु = खुशी के गीत। भेदु = फर्क। भाई = हे भाई!।4।
</details>

<details><summary>दर्पण-भाषार्थ</summary>

अर्थ: हे सतिगुरु! जिस के (माया के) बंधन तूने काट दिए, उन्होंने साधु-संगत में टिक के (प्रभु से) प्रीति बनाई। हे नानक! (कह:) उनके पाँचों ज्ञानेंद्रियों ने मिल के महिमा का गीत गाया। हे भाई! उनमें और हरि में कोई फर्क ना रहा।4।  
अर्थ: हे मेरे पातशाह! इन तरीकों से धरती का पति परमात्मा मिलता है। जिस मनुष्य को आत्मिक अडोलता प्राप्त हो गई है, उसकी (माया की खातिर) भटकना एक पल में दूर हो गई। उसकी ज्योति प्रभु में मिल के प्रभु में ही लीन हो गई।1। रहाउ दूसरा।1।122।
</details>

<details><summary>दर्पण-टिप्पनी</summary>

नोट: ‘गउड़ी पूरबी घर१ का ये पहला शब्द है।
</details>

<details><summary>दर्पण-पदार्थ</summary>

पद्अर्थ: परचउ = परिचय, सांझ, मित्रता। बीठुलै = बीठुल ने। बीठल = (विष्ठल, वि+स्थल = परे+टिका हुआ) अर्थात माया के प्रभाव से परे टिका हुआ। सतिगुर = गुरु का (पता)।1। रहाउ।
</details>

<details><summary>दर्पण-भाषार्थ</summary>

अर्थ: (परमात्मा के साथ मेरी) ऐसी सांझ बन गई कि उस माया के प्रभाव से परे टिके हुए दयाल प्रभु ने मेरे ऊपर कृपा की और मुझे गुरु का पता बता दिया।1। रहाउ।
</details>

<details><summary>दर्पण-पदार्थ</summary>

पद्अर्थ: जत कत = जिधर किधर। देखउ = मैं देखता हूँ। मोहि = मुझे। बिसुआसु = विश्वास, यकीन, निश्चय। कै पहि = किस के पास? करउ = करूँ। जउ = जब।1।
</details>

<details><summary>दर्पण-भाषार्थ</summary>

अर्थ: (गुरु की सहायता से अब) मुझे ये विश्वास हो गया है कि मैं जिधर भी देखता हूँ, हे प्रभु! मुझे तू ही तू दिखाई देता है। (हे भाई! मुझे यकीन हो गया है कि) जब परमात्मा स्वयं (जीवों की अरदास विनती) सुनता है तो मैं (उसके बिना और) किस के पास आरजू करूँ, विनती करूँ?।1।
</details>

<details><summary>दर्पण-पदार्थ</summary>

पद्अर्थ: लहिओ = उतर गया। सहसा = संशय, फिक्र। गुरि = गुरु ने। तोरे = तोड़ दिए। सहज = आत्मिक अडोलता। सा = था। होसी = होगा।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने (जिस मनुष्य के माया के) बंधन तोड़ दिए, उसका सारा सहम-फिक्र दूर हो गया, तब उसने सदा के लिए आत्मिक अडोलता का आनंद प्राप्त कर लिया। (उसे यकीन बन गया कि प्रभु की रजा के अनुसार) जो कुछ होना था, वही होगा (उसके हुक्म के बिना) कोई सुख या कोई दुख कहीं भी दिखाई नहीं दे सकता।2।
</details>

<details><summary>दर्पण-पदार्थ</summary>

पद्अर्थ: ठाणा = ठिकाना, स्थान। गुरि = गुरु ने। खोलि = खोल के। निधि = खजाना। निधानु = खजाना। इक ठाई = एक ही जगह में, इकट्ठे। कैठै = किस स्थान पर? कहाँ? 3।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने (जिस मनुष्य के अंदर से अहंकार के) पर्दे खोल के परमात्मा के दर्शन करा दिए, उसे परमात्मा के सारे खण्डों-ब्रहमण्डों का एक ही ठिकाना दिखाई देता है।  
जिस मनुष्य के हृदय में ही (गुरु की कृपा से) जगत के नौ ही खजानों का रूप प्रभु-नाम-खजाना आ बसे, उसे बाहर भटकने की जरूरत नहीं रहती।3।
</details>

<details><summary>दर्पण-पदार्थ</summary>

पद्अर्थ: कनिक = सोना। साजी = बनाई, रची। गुरि = गुरु ने। इव = इस तरह। ततै = मूलतत्तव में।4।
</details>

<details><summary>दर्पण-भाषार्थ</summary>

अर्थ: (हे भाई! जैसे) एक सोने से सुनियारे ने गहनों की अनेक किस्मों के बनतर (रूप) बना दिए, वैसे ही परमात्मा ने कई किस्म की ये जगत रचना रच दी है।  
हे नानक! कह: गुरु ने जिस मनुष्य का भ्रम-भुलेखा दूर कर दिया, उसको उसी तरह का हरेक तत्व (मूल-) तत्व (प्रभु) में मिलता दिखता है (जैसे अनेक रूपों के गहने फिर सोने में ही मिल जाते हैं)।4।2।123।
</details>

<details><summary>दर्पण-पदार्थ</summary>

पद्अर्थ: अउध = उम्र। रैना = रात। रे = हे भाई! मन = हे मन! मिलि = मिल के। सवारे = सवार।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (तेरी) उम्र (एक-एक) दिन (एक-एक) रात करके घटती जा रही है। हे मन! (जिस काम के लिए तू जगत में आया है, अपने उस) काम को गुरु को मिल के पूरा कर।1। रहाउ।
</details>

<details><summary>दर्पण-पदार्थ</summary>

पद्अर्थ: करउ = मैं करता हूँ। मीता = हे मित्र! बेला = वेला, समय। ईहा = यहाँ, इस लोक में। लाहा = लाभ। आगै = परलोक में। सुहेला = आसान। बसनु = बसेरा, वास।1।
</details>

<details><summary>दर्पण-भाषार्थ</summary>

अर्थ: हे मेरे मित्र! सुन, मैं (तेरे आगे) विनती करता हूँ (ये मानव जन्म) संतों की टहल करने का समय है। यहाँ से हरि नाम का लाभ कमा के चल, परलोक में सुखदायी बसेरा प्राप्त होगा।1।
</details>

<details><summary>दर्पण-पदार्थ</summary>

पद्अर्थ: सहसे महि = चिन्ता-फिक्र में। ब्रहम गिआनी = परमात्मा के साथ गहरी सांझ पाने वाला। जिसहि = जिस मनुष्य को। पीआए = पिलाता। अकथ कथा = उस परमात्मा की महिमा जिसका स्वरूप बयान नहीं किया जा सकता। तिनि = उस (मनुष्य) ने।2।
</details>

<details><summary>दर्पण-भाषार्थ</summary>

अर्थ: (हे भाई!) ये जगत विकार-रूप बना हुआ है (विकारों से भरपूर है, विकारों में फंस के जीव) चिन्ता-फिक्रों में (डूबे रहते हैं)। जिस मनुष्य ने परमात्मा के साथ गहरी सांझ बना ली है, वह (इस संसार समुंदर में से) पार लांघ जाते हैं। जिस मनुष्य को (परमात्मा विकारों की नींद में से) सुचेत करता है, उसे अपना हरि-नाम-रस पिलाता है। उस मनुष्य ने फिर उस परमात्मा की महिमा के साथ गहरी सांझ डाल ली है जिसका मुकम्मल स्वरूप बयान नहीं किया जा सकता।2।
</details>

<details><summary>दर्पण-पदार्थ</summary>

पद्अर्थ: जा कउ = जिसकी खातिर। विहाझहु = खरीदो। ते = से। गुर ते = गुरु की सहायता से। मनहि = मन में। हरि बसेरा = हरि का निवास। निज घरि = अपने हृदय घर में। महलु = परमात्मा का ठिकाना।3।
</details>

<details><summary>दर्पण-भाषार्थ</summary>

अर्थ: हे भाई! जिस (नाम पदार्थ के खरीदने) के लिए (जगत में) आए हो, वह सौदा खरीदो। गुरु की कृपा से ही परमात्मा का वास मन में हो सकता है। हे भाई! (गुरु की शरण पड़ कर) आत्मिक अडोकलता के आनंद में टिक के अपने हृदय घर में परमात्मा का ठिकाना ढूँढो। इस तरह दुबारा जन्म-मरण के चक्कर में नहीं पड़ेगा।3।
</details>

<details><summary>दर्पण-पदार्थ</summary>

पद्अर्थ: बिधाते = हे कर्तार! पूरे = पूरी कर। मो कउ = मुझे। धूरे = धूरि, चरण धूल।4।
</details>

<details><summary>दर्पण-भाषार्थ</summary>

अर्थ: हे अंतरजामी सर्व-व्यापक कर्तार! मेरे मन की श्रद्धा पूरी कर। तेरा दास नानक तुझसे यही सुख मांगता है कि मुझे संत जनों के चरणों की धूल बना दे।4।3।124।
</details>

<details><summary>दर्पण-पदार्थ</summary>

पद्अर्थ: मोहि = मुझे। निरगुनु = गुण हीन।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मित्र प्रभु! मुझ गुण-हीन को बचा ले। सारे गुण तेरे (वश में हैं, जिस पे मेहर करे, उसी को मिलते हैं। मुझे भी अपने गुण बख्श और अवगुणों से बचा ले)।1। रहाउ।
</details>

<details><summary>दर्पण-पदार्थ</summary>

पद्अर्थ: बिखादी = (विषादिन्) झगड़ालू, दिल को तोड़ने वाले। खेदु = दुख-कष्ट। अरु = और।1।
</details>

<details><summary>दर्पण-टिप्पनी</summary>

नोट: शब्द ‘अरु’ और ‘अरि’ में फर्क याद रखना (अरि = वैरी; अरु = और)।
</details>

<details><summary>दर्पण-भाषार्थ</summary>

अर्थ: हे सहायता करने के समर्थ प्रभु! मैं गरीब अकेला हूँ और मेरे वैरी कामादिक पाँच हैं। मेरी सहायता कर, मैं तेरी शरण आया हूँ। ये पाँचों मुझे दुख देते हैं और बहुत सताते हैं।1।
</details>

[[0206]]
<details><summary>दर्पण-पदार्थ</summary>

पद्अर्थ: कतहूं = कहीं भी। सुनि = सुन के। ताकी = देखूँ, उसकी। ओटा = आसरा। संगि = संगति में।2।
</details>

<details><summary>दर्पण-भाषार्थ</summary>

अर्थ: (हे पिता प्रभु! इन पाँचों बिखादियों से बचने के लिए) मैं अनेक और कई किस्मों के प्रयत्न कर कर के थक गया हूँ। ये किसी तरह भी मेरा छुटकारा नहीं करते। एक ये बात सुन के कि साधु-संगत में रहने से ये खत्म हो जाते हैं, मैंने तेरी साधु-संगत का आसरा लिया है।2।
</details>

<details><summary>दर्पण-पदार्थ</summary>

पद्अर्थ: मोहि = मुझे। तिन ते = उन (संतों) से। संती = संतों ने। मंतु = उपदेश।3।
</details>

<details><summary>दर्पण-भाषार्थ</summary>

अर्थ: (साधु-संगत में) कृपा करके मुझे तेरे संत जन मिल गए, उनसे मुझे हौसला मिला है। संतों ने मुझे (इन पाँच बिखादियों से) निडर करने वाला उपदेश दिया है और मैंने गुरु का शब्द अपने जीवन में धारण किया है।3।
</details>

<details><summary>दर्पण-पदार्थ</summary>

पद्अर्थ: ओइ = वह। सहज = आत्मिक अडोलता। सुहेली = सुखदाई। मनि = मन में। परगासा = रौशनी। पदु = दर्जा। निरबाणी = निर्वाण, वासना रहित।4।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: गुरु की आत्मिक अडोलता देने वाली, और सुख देने वाली वाणी की इनायत से मैंने उन पाँचों बड़े झगड़ालुओं पर जीत हासिल कर ली है। हे नानक! (अब) कह: मेरे मन में आत्मिक प्रकाश हो गया है, मैंने वह आत्मिक दर्जा प्राप्त कर लिया है, जहाँ कोई वासना छू नहीं सकती।4।4।125।
</details>

<details><summary>दर्पण-पदार्थ</summary>

पद्अर्थ: राइआ = राजा। संगि तुमारै = तेरे साथ। कहा ते = कहाँ से?।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु! तू एक) वह राजा है जो कभी नाश होने वाला नहीं। जो जीव तेरे चरणों में टिके रहते हैं, वे निडर हो जाते हैं, उन्हें किसी भी तरह का कहीं से भी कोई डर-खौफ नहीं रहता। रहाउ।
</details>

<details><summary>दर्पण-पदार्थ</summary>

पद्अर्थ: महलि = शरीर में। अफारो = अहंकारी। निमानो = मान रहित। आपे आपे = स्वयं ही स्वयं, पूरा मालिक, सर्व-श्क्तिमान।1।
</details>

<details><summary>दर्पण-भाषार्थ</summary>

अर्थ: (हे प्रभु! तेरे चरणों में टिके रहने वालों को यकीन है कि) एक (मनुष्य के) शरीर में तू (खुद ही) अहंकारी बना है और एक (दूसरे) शरीर में तू विनम्र स्वभाव का है। एक शरीर में तू स्वयं ही सब इख्तियार वाला है और एक (दूसरे) शरीर में तू गरीब कंगाल है।1।
</details>

<details><summary>दर्पण-पदार्थ</summary>

पद्अर्थ: बकता = वक्ता, अच्छा बोलने वाला। खलु = मूर्ख। ग्राहजु = ले लेने वाला।2।
</details>

<details><summary>दर्पण-भाषार्थ</summary>

अर्थ: (हे प्रभु!) एक (मनुष्य के) शरीर में तू बढ़िया वक्ता विद्वान है और एक शरीर में तू मूर्ख बना हुआ है। एक शरीर में (बैठ के तू गरीबों, कमजोरों से) सब कुछ (छीन के अपने पास) इकट्ठा करने वाला है, और एक शरीर में तू (विरक्त बन के) कोई चीज भी अंगीकार नहीं करता।2।
</details>

<details><summary>दर्पण-पदार्थ</summary>

पद्अर्थ: पुतरी = पुतली। कहा करै = क्या कर सकती है? भेख = स्वांग। साजु = बनावट। आनै = लाता है।3।
</details>

<details><summary>दर्पण-भाषार्थ</summary>

अर्थ: (पर हे भाई!) ये जीव बिचारा काठ की पुतली है, इसे खिलाने वाला प्रभु ही जानता है कि इसे कैसे नचा रहा है। (बाजी खिलाने वाला प्रभु) बाजीगर जैसा स्वांग रचाता है, वह जीव वैसा ही स्वांग रचता है।3।
</details>

<details><summary>दर्पण-पदार्थ</summary>

पद्अर्थ: करीआ = बनाई। तैसै = वैसे (महल) में। इहु = ये जीव।4।
</details>

<details><summary>दर्पण-भाषार्थ</summary>

अर्थ: प्रभु ने (जगत में बेअंत जूनियों के जीवों की) अनेक (शरीर-) कोठड़ियां कई किस्म की बना दी हैं और प्रभु स्वयं ही (सब का) रक्षक बना हुआ है। ये बिचारा जीव (अपने आप) कुछ भी करने के लायक नहीं है। जैसे शरीर में परमात्मा इसे रखता है, वैसे शरीर में इसको रहना पड़ता है।4।
</details>

<details><summary>दर्पण-पदार्थ</summary>

पद्अर्थ: जिनि = जिस (परमात्मा) ने। सभ बिधि = सारी रचना। साजी = रची। कीमत अपुनै काजी = अपने कामों की कीमत।5।
</details>

<details><summary>दर्पण-भाषार्थ</summary>

अर्थ: हे नानक! कह: जिस परमात्मा ने ये जगत रचा है, जिस परमात्मा ने ये सारी खेल बनाई है, वही (इसके भेद को) जानता है। वह परमात्मा परे से परे है, (सारी रचना का) मालिक है, और वह अपने कामों की कद्र खुद ही जानता है।5।5।126।
</details>

<details><summary>दर्पण-पदार्थ</summary>

पद्अर्थ: रे = हे भाई! बिखिआ = माया। रसूआ = चसके। उरझि रहिओ = तू फसा पड़ा है। रे बावर गावर = हे पागल गवार! किरखै हरिआइओ = हरे खेत में।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! माया के चस्के छोड़ दे, छोड़ दे। हे पागल गवार! तू (इन चस्कों में ऐसे) मस्त हुआ पड़ा है, जैसे कोई पशु हरे-भरे खेत में मस्त (होता है)।1। रहाउ।
</details>

<details><summary>दर्पण-पदार्थ</summary>

पद्अर्थ: अपुने काजै = अपने काम में आने वाला। तसूआ = तसू भर, रक्ती भी (तसू = एक इंच की दसवां हिस्सा)। सिधासी = तू चला जाएगा। फेरि = जोनियों के चक्कर में। कालि = काल ने, आत्मिक मौत ने।1।
</details>

<details><summary>दर्पण-भाषार्थ</summary>

अर्थ: (हे पागल!) जिस चीज को तू अपने काम आने वाली समझता है, वह रक्ती भर भी (अंत समय) तेरे साथ नहीं जाती। तू (जगत में) नंगा आया था (यहां से) नंगा ही चला जाएगा। तू (व्यर्थ ही योनियों के) चक्कर में फिर रहा है और तुझे आत्मिक मौत ने ग्रसा हुआ है।1।
</details>

<details><summary>दर्पण-पदार्थ</summary>

पद्अर्थ: कसुंभ = कसुंभ का फूल, जिसका चटकीला रंग होता है, पर दो तीन दिनों में ही सड़ जाता है। पेखि = देख के। लीला = खेल। राचि माचि = रच मिच के, मस्त हो के। डोरि = डोरी (श्वासों की)। छीजत = कमजोर होती चली जी रही। रैनी = रात। जीअ को = जिंद का, जीवात्मा के काम आने वाला।2।
</details>

<details><summary>दर्पण-भाषार्थ</summary>

अर्थ: (हे पागल!) (ये माया की खेल) कसुंभ पुष्प की खेल (है, इसे) देख-देख के तू इसमें मस्त हो रहा है, और इन पदार्थों से खुश हो रहा है। दिन रात तेरी उर्म की डोरी कमजोर होती जा रही है। तूने अपनी जीवात्मा के काम आने वाला कोई भी काम नहीं किया।2।
</details>

<details><summary>दर्पण-पदार्थ</summary>

पद्अर्थ: इव ही = ऐसे ही। बिरधानो = बूढ़ा हो रहा है। उकते = उक्ति, दलील, अकल। खीनसूआ = क्षीण हो रहा है। उनि = उस ने। मोहनी बाला = मोहने वाली माया स्त्री ने। ते = से। रचु = प्रेम। चसूआ = रक्ती भर भी।3।
</details>

<details><summary>दर्पण-भाषार्थ</summary>

अर्थ: (माया के धंधे) कर-कर के ऐसे ही मनुष्य बुड्ढा हो जाता है, अक्ल काम करने से रह जाती है, और शरीर क्षीण हो जाता है। जैसे (जवानी में) उस मोहनी माया ने इसे अपने मोह में फंसाया था, उसमें से इस की प्रीति रक्ती मात्र भी नहीं कम होती।3।
</details>

<details><summary>दर्पण-पदार्थ</summary>

पद्अर्थ: मोहि = मुझे। गुरहि = गुरु ने। तजि = त्याग के। गरबसूआ = गर्व, मान। मारगु = रास्ता। को = का। संति = संत ने। जसूआ = यश, महिमा।4।
</details>

<details><summary>दर्पण-भाषार्थ</summary>

अर्थ: हे दास नानक! कह: मुझे गुरु ने दिखा दिया है कि जगत (का मोह) ऐसा है। तब मैं (जगत का) मान त्याग के (गुरु की) शरण पड़ा हूँ। गुरु-संत ने मुझे परमात्मा के मिलने का राह बता दिया है और मैंने परमात्मा की भक्ति परमात्मा की महिमा अपने हृदय में पक्की कर ली है।4।6।127।
</details>

<details><summary>दर्पण-पदार्थ</summary>

पद्अर्थ: प्रान अधारा = हे मेरे प्राणों के आसरे।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे प्रीतम प्रभु! हे मेरे प्राणों के आसरे प्रभु! तेरे बिना हमारा और कौन (सहारा) है?।1। रहाउ।
</details>

<details><summary>दर्पण-पदार्थ</summary>

पद्अर्थ: अंतर की बिधि = मेरे दिल की हालत। सुहेले = सुख देने वाले। ते = से। अगह = हे अगाह! हे अथाह प्रभु!।1।
</details>

<details><summary>दर्पण-भाषार्थ</summary>

अर्थ: हे मेरे अथाह और अडोल ठाकुर! मेरे दिल की हालत तू ही जानता है, तू ही मेरा सज्जन है; तू ही मुझे सुख देने वाला है। सारे सुख मैंने तुझसे ही पाए हैं।1।
</details>

[[0207]]
<details><summary>दर्पण-पदार्थ</summary>

पद्अर्थ: रंगा = चोज, रंग। गुण निधान = हे गुणों के खजाने! गुर ते = गुरु से। जाते = पहचाना।2।
</details>

<details><summary>दर्पण-भाषार्थ</summary>

अर्थ: हे गुणों के खजाने प्रभु! हे सुख देने वाले प्रभु! हे अगम्य (पहुँच से परे) प्रभु! हे इन्द्रियों की पहुँच से परे प्रभु! हे अविनाशी प्रभु! पूरे गुरु के द्वारा ही तेरे साथ गहरी सांझ डल सकती है।2।
</details>

<details><summary>दर्पण-पदार्थ</summary>

पद्अर्थ: भ्रम = भटकना। निहकेवल = निष्कैवल्य, पवित्र, शुद्ध। जब ते = जब से। को = का। चूको = खत्म हो गया। दरसारी = दर्शनों से।3।
</details>

<details><summary>दर्पण-भाषार्थ</summary>

अर्थ: (जो मनुष्य गुरु की शरण पड़ते हैं वे गुरु की शरण पड़ कर) जब से (अपने अंदर से अहंकार दूर करते हैं), गुरु उनकी भटकना व डर दूर करके उन्हें पवित्र जीवन वाला बना देता है। साधु-संगत में (गुरु के) दर्शन की इनायत से उनके जनम मरण के चक्कर का सहम खत्म हो जाता है।3।
</details>

<details><summary>दर्पण-पदार्थ</summary>

पद्अर्थ: पखारि = धो के। करउ = मैं करूँ। बारि जाउ = मैं कुर्बान जाऊँ। बरीआ = बारी। जिह प्रसादि = जिस (गुरु) की कृपा से। भउजलु = संसार समुंदर। मिरीआ = मिला।4।
</details>

<details><summary>दर्पण-भाषार्थ</summary>

अर्थ: हे दास नानक! (कह:) मैं (गुरु के) चरण धो के गुरु की सेवा करता हूँ। मैं (गुरु से) लाखों बार कुर्बान जाता हूँ, क्योंकि उस (गुरु) की कृपा से ही इस संसार समुंदर से पार लांघ सकते हैं और प्रीतम प्रभु (के चरणों) में जुड़ सकते हैं।4।7।128।
</details>

<details><summary>दर्पण-पदार्थ</summary>

पद्अर्थ: तुझ बिनु = तेरे बिना, तेरी कृपा के बिना। रीझावै = प्रसन्न करे। तोही = तुझे। सगल = सारा संसार। मोही = मस्त हो जाती है।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! तेरा (सुंदर सर्व-व्यापक) रूप देख के सारी सृष्टि मस्त हो जाती है। तेरी मेहर के बिना तुझे कोई जीव प्रसन्न नहीं कर सकता।1। रहाउ।
</details>

<details><summary>दर्पण-पदार्थ</summary>

पद्अर्थ: पइआल = पाताल। मिरत = मातृ लोक। भूअ मंडल = भूमि के मण्डल, धरतियों के चक्कर, सारे ब्रहमण्ड। एकै ओही = एक वह परमात्मा ही। सिव = शिव, कल्याण स्वरूप। कर = दोनों हाथ। सरब मइआ = हे सब पर दया करने वाले! दोही = दुहाई, सहायता वास्ते पुकार। मइआ = दया।1।
</details>

<details><summary>दर्पण-टिप्पनी</summary>

नोट: ‘करु’ है एकवचन और ‘कर’ बहुवचन।
</details>

<details><summary>दर्पण-भाषार्थ</summary>

अर्थ: (हे भाई!) स्वर्गलोक, पाताल लोक, मातृ लोक, सारा ब्रहमण्ड, सब में एक वह परमात्मा ही समाया हुआ है। हे सब पर दया करने वाले सबके ठाकुर सारे जीव तुझे ‘सुखों का दाता’ कह कह के (तेरे आगे) दोनों हाथ जोड़ते हैं, और तेरे दर पर ही सहायता के लिए पुकार करते हैं।1।
</details>

<details><summary>दर्पण-पदार्थ</summary>

पद्अर्थ: पतित पावनु = विकारों में गिरे हुओं को पवित्र करने वाला। सीतलोही = शांति स्वरूप। सिउ = से। गाल गलोही = बातचीत, बातें।2।
</details>

<details><summary>दर्पण-भाषार्थ</summary>

अर्थ: हे ठाकुर! तेरा नाम है ‘विकारों में गिरे हुओं को पवित्र करने वाला’। तू सबको सुख देने वाला है, तू पवित्र हस्ती वाला है, तू शांति-स्वरूप है।  
हे नानक! (कह: हे प्रभु!) तेरे संत जनों से तेरी महिमा की बातें ही (तेरे सेवकों के वास्ते) ज्ञान-चर्चा है, समाधियां हैं, (लोक-परलोक की) इज्ज़त है।2।8।129।
</details>

<details><summary>दर्पण-पदार्थ</summary>

पद्अर्थ: पिआरे जीआ = हे सब जीवों के साथ प्यार करने वाले! प्रभ = हे प्रभु! थीआ = हो रहा है।1। रहाउ।
</details>

<details><summary>दर्पण-भाषार्थ</summary>

अर्थ: हे सब जीवों से प्यार करने वाले प्रभु! मुझे मिल। हे प्रभु! (जगत में) तेरा किया ही हो रहा है (वही होता है जो तू करता है)।1। रहाउ।
</details>

<details><summary>दर्पण-पदार्थ</summary>

पद्अर्थ: भ्रमिआ = भटकता फिरा। बहुरि बहुरि = मुड़ मुड़, बारंबार। ते = से, साथ। देह = शरीर।1।
</details>

<details><summary>दर्पण-भाषार्थ</summary>

अर्थ: हे प्रभु पातशाह! (माया से ग्रसा हुआ जीव) अनेक जन्मों में बहुत जूनियों में भटकता चला आता है, (जनम मरन का) दुख मुड़ मुड़ के सहता है। तेरी मेहर से (इसने अब) मानव शरीर प्राप्त किया है (इसे अपना) दर्शन दे (और इसकी विकारों से रक्षा कर)।1।
</details>

<details><summary>दर्पण-पदार्थ</summary>

पद्अर्थ: तिसु = उस (प्रभु) ने। भाणा = पसंद आया। किन ही = किसी ने ही। भरमि = भ्रम में। मोहि = मोह में।2।
</details>

<details><summary>दर्पण-भाषार्थ</summary>

अर्थ: हे भाई! जगत में वही कुछ बीतता है, जो कुछ परमात्मा को पसंद आता है। कोई और जीव (उसकी रजा के उलट कुछ) नहीं कर सकता।  
हे प्रभु! जीव तेरी रजा के अनुसार ही माया की भटकना में माया के मोह में फंसा रहता है, सदा मोह में सोया रहता है और इस नींद में से सुचेत नहीं होता।2।
</details>

<details><summary>दर्पण-पदार्थ</summary>

पद्अर्थ: बिनउ = विनती। प्रानपति = हे मेरी जिंद के मालिक! किरपा निधि = हे कृपा के खजाने! 3।
</details>

<details><summary>दर्पण-भाषार्थ</summary>

अर्थ: हे मेरी जीवात्मा के पति! हे प्यारे प्रभु! हे कृपा के खजाने प्रभु! हे दयालु प्रभु! तू (मेरी) विनती सुन। हे मेरे पिता प्रभु! अनाथ जीवों की पालना कर (इन्हे विकारों के हमलों से) बचा ले।3।
</details>

<details><summary>दर्पण-पदार्थ</summary>

पद्अर्थ: नो = को। तुमहि = तुम ही। कै पाछै = के आसरे। धूरि = चरण धूल। बाछै = मांगता है, अभिलाषा रखता है।4।
</details>

<details><summary>दर्पण-भाषार्थ</summary>

अर्थ: हे प्रभु! जिस मनुष्य को तूने अपना दर्शन दिया है, साधु-संगत के आसरे रख के दिया है। (हे प्रभु! तेरा दास) नानक (तेरे दर से) ये सुख मांगता है कि मुझे नानक को भी अपने संत जनों के चरणों की धूल बख्श।4।9।130।
</details>

<details><summary>दर्पण-पदार्थ</summary>

पद्अर्थ: हउ = मैं। ता कै = उस से। जा कै = जिसके हृदय में। अधारी = आसरा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मैं उन (संत जनों) से सदके जाता हूँ जिनके हृदय में सिर्फ परमात्मा का नाम (ही जिंदगी का) आसरा है।1। रहाउ।
</details>

<details><summary>दर्पण-पदार्थ</summary>

पद्अर्थ: महिमा = आत्मिक बड़प्पन। ता की = उन की। रंगि = प्रेम में। सहज = आत्मिक अडोलता। उन समसरि = उनके बराबर।1।
</details>

<details><summary>दर्पण-भाषार्थ</summary>

अर्थ: (हे भाई!) संत जन परमात्मा के प्यार-रंग में रंगे रहते हैं, उनके आत्मिक बड़प्पन का अंदाजा नहीं लगाया जा सकता। उनकी संगति में रहने से आत्मिक अडोलता के सुख आनंद प्राप्त होते हैं, उनके बराबर का और कोई दानी नहीं हो सकता।2।
</details>

<details><summary>दर्पण-पदार्थ</summary>

पद्अर्थ: सेई = वही लोग। जगत उधारण = जगत को विकारों से बचाने के लिए। संगि = संगति में।2।
</details>

<details><summary>दर्पण-भाषार्थ</summary>

अर्थ: (हे भाई!) जिस (संत) जनों को स्वयं परमात्मा की चाहत लगी रहे, वही जगत के जीवों को विकारों से बचाने आए समझो। उनकी शरण जो मनुष्य आ जाता है, वह संसार समुंदर से पार लांघ जाता है। (हे भाई!) संत जनों की संगति में रहने से सब आशाएं पूरी हो जाती हैं।
</details>

<details><summary>दर्पण-पदार्थ</summary>

पद्अर्थ: ता कै चरणि = उनके चरणों में। परउ = मैं पड़ूं। जीवा = जीऊँ, मैं जी पड़ता हूँ, मुझे आत्मिक जीवन मिल जाता है। निहाल = प्रसन्न चिक्त। रेणु = चरण धूल।3।
</details>

<details><summary>दर्पण-भाषार्थ</summary>

अर्थ: (हे भाई!) संत जनों की संगति में रहने से मन खिल उठता है। मैं तो जब संत जनों के चरणों में आ गिरता हूँ, मुझे आत्मिक जीवन मिल जाता है।  
हे प्रभु! मेरे पर कृपालु हुआ रह (ता कि तेरी कृपा से) मेरा मन तेरे संत जनों के चरणों की धूल बना रहे।3।
</details>

<details><summary>दर्पण-पदार्थ</summary>

पद्अर्थ: अवध = उम्र। जुग महि = जगत में, मानव जन्म में (शब्द ‘जुग’ का अर्थ यहां सत्यिुग कलियुग आदि नहीं है)। घाटिआ = घटता जाता है। नवतनु = नया। सद = सदा। निधान = खजाना।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) हकूमत, जवानी, उम्र, जो कुछ भी जगत में (संभालने लायक) दिखाई देता है ये घटता ही जाता है। परमात्मा का नाम (ही एक ऐसा) खजाना (है जो) सदा नया रहता है, और है भी पवित्र (भाव, इस खजाने से मन बिगड़ने की बजाय पवित्र होता जाता है)। (संत जन) ये नाम-धन ही सदा कमाते रहते हैं।4।10।131
</details>

[[0208]]
<details><summary>दर्पण-पदार्थ</summary>

पद्अर्थ: जोग जुगति = (असल) योग का तरीका, योग की युक्ति, परमात्मा के साथ मिलाप का ढंग। ते = से। मो कउ = मुझे। सतिगुर सबदि = गुरु के शब्द ने।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मुझे सतिगुरु के शब्द ने (परमात्मा से मिलाप की युक्ति) समझा दी है। मैं गुरु से असल योग का तरीका सुन के आया हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: नउ खंड = नौ खण्डों वाली धरती, सारी धरती (पर फिरते रहना)। रविआ = मौजूद, व्यापक। निमख = आँख झपकने जितना समय। दीखिआ = दीक्षा, शिक्षा। कानी = कानों में। द्रिढ़िओ = हृदय में पक्की तरह टिका लिया है।1।
</details>

<details><summary>दर्पण-भाषार्थ</summary>

अर्थ: (हे भाई!) मैं पल पल उस परमात्मा को नमस्कार करता रहता हूँ, जो इस मानव शरीर में ही मौजूद है (यही है मेरे वास्ते जोगियों वाला) सारी धरती (का रटन)। मैंने अपने गुरु का उपदेश अपने हृदय में दृढ़ कर लिया है (यही मेरे वास्ते) कानों की मुंद्रा (जो जोगी लोग पहनते हैं) मैं एक निरंकार को सदा अपने हृदय में बसाता हे1।
</details>

<details><summary>दर्पण-पदार्थ</summary>

पद्अर्थ: पंच चेले = पाँचों ज्ञानेंद्रियां। एकसु कै वसि = एक ऊँची अक़्ल के वश में। बैरागनि = विकारों से उपराम हुई इंद्रिय।2।
</details>

<details><summary>दर्पण-भाषार्थ</summary>

अर्थ: (हे भाई! गुरु के उपदेश की इनायत से) मेरी पाँचों ज्ञानेंद्रियां (दुनिया के पदार्थों की तरफ भटकने की जगह) मिल के इकट्ठी हो गई हैं। (भटकने से हट गए हैं), ये सारे एक ऊँची अक़्ल के अधीन हो गए हैं। (गुरु के उपदेश से जब से) विकारों से विरक्त हो के मेरी इंद्रियां (ऊूंची मति की) आज्ञा में चलने लग पड़ी हैं, तब से मैं पवित्र जीवन वाला जोगी बन गया हूँ।2।
</details>

<details><summary>दर्पण-पदार्थ</summary>

पद्अर्थ: जराइ = जला के। चराई = चढ़ाई, कब्जा की। बिभूता = राख। पंथु = योग मार्ग। पेखिआ = देखा। सहज सुख = आत्मिक अडोलता का सुख। भुगता = जोगयों वाला चूरमा। ठाकुरि = ठाकुर ने। मसतकि = माथे पर।3।
</details>

<details><summary>दर्पण-भाषार्थ</summary>

अर्थ: (हे भाई! मन की) भटकन को जला के (ये) राख मैंने (अपने शरीर पर) लगा ली है, मैं एक परमात्मा को ही सारे संसार में व्यापक देखता हूँ - ये है मेरा जोग पंथ। (हे भाई!) मैंने उस आत्मिक अडोलता के आनंद को (अपनी आत्मिक खुराक वास्ते जोगियों के भण्डारे वाला) चूरमा बनाया है, जिसकी प्राप्ति ठाकुर प्रभु ने मेरे माथे पर लिख दी।3।
</details>

<details><summary>दर्पण-पदार्थ</summary>

पद्अर्थ: जह = जिस आत्मिक अवस्था में। सिंगी = सींग की शक्ल की छोटी सी तुरी जो जोगी बजाते हैं। अनहत = एक रस। बानी = परमात्मा के महिमा की वाणी। ततु = जगत का मूल प्रभु। मनि = मन में। भानी = भाई, अच्छा लगना।4।
</details>

<details><summary>दर्पण-भाषार्थ</summary>

अर्थ: (हे भाई!) मैं परमात्मा के महिमा की एक रस सिंगी बजा रहा हूँ। (इसकी इनायत से) मैंने उस आत्मिक अवस्था में अपना आसन जमाया हुआ है जहाँ (दुनिया वाला) कोई डर मुझे छू नहीं सकता। (हे भाई!) जगत के मूल-प्रभु (के गुणों) को विचारते रहना- इसे (जोगियों वाला) डण्डा बना के मैंने अपने पास रखा हुआ है। (परमात्मा के) नाम (को स्मरण करते रहना बस! यही जोगी की) जुगति मेरे मन को भा रही है।4।
</details>

<details><summary>दर्पण-पदार्थ</summary>

पद्अर्थ: भेटै = मिलता है। करउ = मैं करूँ। तिसु मूरति की = उस (प्रभु) स्वरूप की। पग = पैर। चाटै = चाटता है, परसता है, छूता है।5।
</details>

<details><summary>दर्पण-भाषार्थ</summary>

अर्थ: (हे भाई!) ऐसी (जुगति निभाने वाला) जोगी (जिस मनुष्य को) बड़े भाग्यों से मिल जाता है, वह उसके माया के (मोह के) सारे बंधन काट देता है। मैं भी परमात्मा-के-रूप ऐसे जोगी की सेवा करता हूँ, पूजा करता हूँ। नानक ऐसे जोगी के पैर परसता है।5।11।132।
</details>

<details><summary>दर्पण-पदार्थ</summary>

पद्अर्थ: अनूप = अन+ऊप, जिस जैसा और कोई नहीं, बेमिसाल। धिआइले = स्मरण करो। मीता = हे मित्रो! अउखधु = दवाई। जा कउ = जिन्हें। गुरि = गुरु ने। ता के = उनके।1। रहाउ।
</details>

<details><summary>दर्पण-भाषार्थ</summary>

अर्थ: हे मित्रो! सुनो, परमात्मा का नाम एक ऐसा पदार्थ है जिस जैसा और कोई नहीं। (इस वास्ते हे मित्रो!) सारे (इस नाम को) स्मरण करो। जिन्हें गुरु ने नाम दारू दिया उनके चित्त (हरेक किस्म के विकारों की) मैल से साफ हो गए।1। रहाउ।
</details>

<details><summary>दर्पण-पदार्थ</summary>

पद्अर्थ: अंधकारु = माया के मोह का अंधकार। तिह तन ते = उस मनुष्य के शरीर से। सबदि = शब्द के द्वारा। दीपकु = दीपक। भ्रम = भटकना। बिस्वासा = विश्वास, श्रद्धा, निश्चय।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने (जिस मनुष्य के अंदर अपने) शब्द के द्वारा (आत्मिक ज्ञान का) दीपक जला दिया, उसके हृदय में से (माया के मोह का) अंधकार दूर हो गया। (हे भाई!) साधु-संगत में जिस मनुष्य की श्रद्धा बन गई, (गुरु ने) उस (के मन) का (माया की खातिर) भटकन का जाल काट दिया।1।
</details>

<details><summary>दर्पण-पदार्थ</summary>

पद्अर्थ: तारीले = तैरा लिया। भवजलु = संसार समुंदर। तारू = गहरा, अथाह। बिखड़ा = कठिन। बोहिथ = जहाज। हरि रंगा = हरि के साथ प्यार करने वाला।2।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य ने) गुरु की संगति रूपी जहाज का आसरा लिया, वह इस अथाह और मुश्किल संसार समुंदर से पार लांघ गया। (हे भाई!) जिस मनुष्य को परमात्मा से प्यार करने वाला गुरु मिल गया, उसके मन की (हरेक) कामना पूरी हो गयी।2।
</details>

<details><summary>दर्पण-पदार्थ</summary>

पद्अर्थ: भगती = भक्ती से, भक्तों ने। अघाए = तृप्त हो गए। हुकम मनाए = हुक्म मानने के लिए प्रेरित करता है।3।
</details>

<details><summary>दर्पण-भाषार्थ</summary>

अर्थ: (हे भाई! जिस) भक्त जनों ने परमात्मा के नाम का खजाना ढूँढ लिया, उनके मन माया की तरफ से तृप्त हो गए, उनके तन (हृदय माया की तरफ से) संतुष्ट हो गए। हे नानक! (कह: ये नाम-खजाना) परमात्मा उनको ही देता है, जिन्हें प्रभु अपना हुक्म मानने के लिए प्रेरणा देता है।3।12।133।
</details>

<details><summary>दर्पण-पदार्थ</summary>

पद्अर्थ: मइआ = कृपा। प्रानपति मोरे = हे मेरी जिंद के मालिक! मोहि = मैं। प्रभ = हे प्रभु! कूप = कूआँ। अंध = अंधा, अंधेरा। दे = देकर। उकति = दलील। मोरी = मेरी।1। रहाउ।
</details>

<details><summary>दर्पण-भाषार्थ</summary>

अर्थ: हे मेरी जीवात्मा के मालिक! (मेरे पर) दया कर मेहर कर। हे प्रभु! मैं अनाथ तेरी शरण आया हूँ। (मैं माया के मोह के अंधेरे कूएं में गिरा पड़ा हूँ, अपना) हाथ दे के मुझे (इस अंधेरे कूएं में से) बचा ले। मेरी कोई सियानप, कोई दलील (यहां) नहीं चल सकती।1। रहाउ।
</details>

<details><summary>दर्पण-पदार्थ</summary>

पद्अर्थ: समरथ = समर्थ, हरेक किस्म की ताकत रखने वाला। अन = अन्य, कोई दूसरा। गति = हालत। मिति = अंदाजा, माप। जिन मथोरी = जिनके माथे पे।1।
</details>

<details><summary>दर्पण-भाषार्थ</summary>

अर्थ: हे मेरे प्रभु! (सब जीवों में व्यापक हो के) तू खुद ही सब कुछ कर रहा है, तू स्वयं ही सब कुछ कर रहा है, तू हरेक ताकत का मालिक है, तेरे बराबर का कोई और दूसरा नहीं है। (हे प्रभु!) तू कैसा है, तू कितना बड़ा है - ये भेद तू खुद ही जानता है। जिस लोगों के माथे पर (तेरी बख्शिश के) भाग्य जागते हैं, वे तेरे सेवक बन जाते हैं।1।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! राते = रंगे हुए, प्यार करते। ओति = उने हुए में। पोति = परोए हुए में। जोरी = जोड़ी हुई है। प्रिउ प्रिउ = ‘प्यारा प्रभु-प्यारा प्रभु’ (कह कह के)। द्रिसटि = निगाह। ओह द्रिसटि = वही नजर।2।
</details>

<details><summary>दर्पण-भाषार्थ</summary>

अर्थ: हे मेरे प्रभु! तू अपने सेवकों से हमेशा प्यार करता है। अपने भक्तों की तूने अपनी प्रीति ऐसे जोड़ी हुई है जैसे ताणे-पेटे में धागे ओत-प्रोत मिले होते हैं, जैसे चकोर की निगाह चाँद की ओर ही रहती है, वही निगाह तेरे भक्त की होती है। तेरा भक्त तुझे ‘प्यारा प्यारा’ कह कह के तेरा नाम जपता है, और तेरे दीदार की चाहत रखता है।2।
</details>

<details><summary>दर्पण-पदार्थ</summary>

पद्अर्थ: भेदु = फर्क। जा कै हीऐ = जिस मनुष्य के हृदय में। अनदिनु = हर रोज। रसन = जीभ (से)। रमोरी = रमता है, स्मरण करता है।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा और परमात्मा के संत में कोई फर्क नहीं होता, पर ऐसा मनुष्य कई लाखों करोड़ों में कोई एक ही होता है। (हे भाई!) जिस मनुष्य के हृदय में प्रभु अपना प्रकाश करता है, वह मनुष्य हर वक्त अपनी जीभ से प्रभु की महिमा उचारता रहता है।3।
</details>

<details><summary>दर्पण-पदार्थ</summary>

पद्अर्थ: प्रान अधोरी = प्राणों का आधार। कउ = को, पर। संगि = मेल में।4।
</details>

<details><summary>दर्पण-भाषार्थ</summary>

अर्थ: हे मेरे प्रभु! हे मेरी जिंद के आसरे! हे बेअंत ऊँचे! हे सबको सुख देने वाले! तू सब ताकतों का मालिक है। हे प्रभु! मुझ नानक पर कृपा कर, मुझे उन संत जनों की संगति में स्थान दिए रख।4।13।134।
</details>

[[0209]]
<details><summary>दर्पण-पदार्थ</summary>

पद्अर्थ: संतहु = हे संत जनों! मो कउ = मुझे। पुरख बिधाते = हे सर्व व्यापक कर्तार! ओड़ि = सिरे तक। दाते = हे दातार!।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! (तुम भाग्यशाली हो कि) तुम परमात्मा के साथ रंगे हुए हो। हे सर्व-व्यापक कर्तार! हे दातार! मुझे भी (अपने प्यार में) निबाह ले, मुझे भी सिरे तक (प्रीति के दर्जे तक) पहुँचा ले।1। रहाउ।
</details>

<details><summary>दर्पण-पदार्थ</summary>

पद्अर्थ: मरमु = भेद, दिल की बात। तुमा ही = तुम ही, तू ही। दीन = गरीब। गाते = गति, उच्च आत्मिक अवस्था।1।
</details>

<details><summary>दर्पण-भाषार्थ</summary>

अर्थ: हे सर्व-व्यापक कर्तार! अपने दिल की बात तू स्वयं ही जानता है, मुझ अनाथ को गरीब को अपनी शरण में रख, मेरी आत्मिक अवस्था ऊँची बना दे।1।
</details>

<details><summary>दर्पण-पदार्थ</summary>

पद्अर्थ: बोहिथ = जहाज। भाते = भांति, किस्म, ढंग। ते ते = वे वे सारे। पराते = पड़ गए, गुजर गए।2।
</details>

<details><summary>दर्पण-भाषार्थ</summary>

अर्थ: (हे प्रभु!) संसार समुंदर से पार हो गुजरने के लिए तेरे चरण (मेरे लिए) जहाज हैं। किस तरीके से तू पार लंघाता है? - ये तू खुद ही जानता है। हे प्रभु! मेहर करके जिस जिस मनुष्य को तू अपने साथ रखता है, वे सारे (संसार समुंदर से) पार लांघ जाते हैं।2।
</details>

<details><summary>दर्पण-पदार्थ</summary>

पद्अर्थ: ईत ऊत = इस लोक में व परलोक में। समरथा = सब ताकतों का मालिक। निधान = खजाना। हरि जन = हे हरि के जन!।3।
</details>

<details><summary>दर्पण-भाषार्थ</summary>

अर्थ: हे प्रभु! (हम जीवों के लिए) इस लोक में और परलोक में तू ही सब ताकतों का मालिक है (हमारा हरेक सुख दुख) तेरे ही हाथ में है।  
हे प्रभु के संत जनो! मुझे ऐसा नाम-खजाना दो, जो (यहाँ से जाते समय) मेरे साथ जाए।3।
</details>

<details><summary>दर्पण-पदार्थ</summary>

पद्अर्थ: कउ = को। जापे = जपता रहे। संत प्रसादि = गुरु संत की कृपा से। ध्रापे = तृप्त हो गए।4।
</details>

<details><summary>दर्पण-भाषार्थ</summary>

अर्थ: (हे संत जनो!) मुझ गुणहीन को (परमात्मा की महिमा का) गुण बख्शो। (मेहर करो) मेरा मन परमात्मा का नाम सदा जपता रहे।  
हे नानक! गुरु संत की किरपा से जिस लोगों को परमात्मा मिल जाता है, उनके मन (माया की तृष्णा की ओर से) तृप्त हो जाते हैं, उनके तन ठण्डे ठार हो जाते हैं (विकारों की तपस से बच जाते हैं)।4।14।135।
</details>

<details><summary>दर्पण-पदार्थ</summary>

पद्अर्थ: सहजि = आत्मिक अडोलता में। देव = हे प्रकाश रूप प्रभु!।1। रहाउ।
</details>

<details><summary>दर्पण-भाषार्थ</summary>

अर्थ: हे प्रकाश रूप प्रभु! (तेरी मेहर से) मेरे पर सतिगुरु जी दयावान हो गए, और मैं अब आत्मिक अडोलता में लीन रहता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: काटि = काट के। जेवरी = माया की जंजीर। को = का। थीओ = हो गया हूँ। गुरहि = गुरु ने।1।
</details>

<details><summary>दर्पण-भाषार्थ</summary>

अर्थ: (हे प्रभु!) गुरु ने मुझे तेरा (हर जगह व्यापक) आश्चर्यजनक रूप दिखा दिया है, उसने मेरी (माया के मोह की) जंजीर काट के मुझे तेरा दास बना दिया है, मुझे संत जनों की सेवा में लगा दिया है, अब मैं सिर्फ तेरे ही नाम का पुजारी बन गया हूँ।1।
</details>

<details><summary>दर्पण-पदार्थ</summary>

पद्अर्थ: मनहि = मन में। त्रिपतिआ = तृप्त हो गया। अनभै = अनुभव में, उस प्रभु में जिसे कोई डर छू नहीं सकता। (अनभउ = अन भउ, बिना भय के)।2।
</details>

<details><summary>दर्पण-भाषार्थ</summary>

अर्थ: (हे भाई!) जब से गुरु का बख्शा हुआ ज्ञान मेरे मन में प्रगट हो गया, तो मेरे अंदर परमात्मा के अस्तित्व का प्रकाश हो गया, मुझे हर जगह उसी की रौशनी नजर आने लगी। गुरु की कृपा से मैंने आत्मिक जीवन देने वाला परमात्मा का नाम-रस पीया है, और मेरा मन (माया की तृष्णा से) भर चुका है। मैं उस परमात्मा में टिक गया हूँ जिसे कोई डर छू नहीं सकता।2।
</details>

<details><summary>दर्पण-पदार्थ</summary>

पद्अर्थ: मानि = मान के। दूखहु ठाउ = दुखों की जगह, दुखों का नाम निशान। सभु = हर जगह।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु का हुक्म मान के मैंने सारे सुख-आनंद प्राप्त कर लिए हैं, मैंने अपने अंदर से दुखों का डेरा ही उठा दिया है। जब से (गुरु की कृपा से) ठाकुर प्रभु जी मेरे पर मेहरवान हुए हैं, मुझे हर जगह वह आनंद स्वरूप परमात्मा ही दिख रहा है।3।
</details>

<details><summary>दर्पण-पदार्थ</summary>

पद्अर्थ: जावत = मरता। सभु = सारा। खेलु = तमाशा। अगम = अगम्य (पहुँच से परे)। हरि नाइओ = हरि के नाम की।4।
</details>

<details><summary>दर्पण-भाषार्थ</summary>

अर्थ: (हे भाई! जब से सतिगुरु जी मेरे पर दयावान हुए हैं, मुझे विश्वास हो गया है कि) ना कुछ पैदा होता है ना कुछ मरता है, ये सारा तो प्रभु पातशाह ने एक खेल रचाया हुआ है।  
हे नानक! कह: सर्व-पालक परमात्मा अगम्य (पहुँच से परे) है, सब जीवों की पहुँच से परे है। उसके भक्तों को उस हरि के नाम का ही सहारा है।4।15।136।
</details>

<details><summary>दर्पण-पदार्थ</summary>

पद्अर्थ: पारब्रहम = परे से परे ब्रहम्। पूरन = व्यापक। परमेसुर = सबसे बड़ा मालिक। मन = हे मन! ता की = उस की। गहीजै = पकड़नी चाहिए। जिनि = जिस प्रभु ने। धारे = टिकाए हुए हैं। ता को = उस का।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! उस परमात्मा का आसरा लेना चाहिए, जो बेअंत है, सर्व-व्यापक है, और सबसे बड़ा मालिक है। हे मन! उस परमात्मा का नाम जपना चाहिए, जिसने सारे धरती मण्डलों को, सारे जगत को (पैदा करके) सहारा दिया हुआ है।1। रहाउ।
</details>

<details><summary>दर्पण-पदार्थ</summary>

पद्अर्थ: हरि जन = हे हरि जनो! बूझि = समझ के। भल = भला। मानहु = मानो। सुखि = सुख में। दुखि = दुख में।1।
</details>

<details><summary>दर्पण-भाषार्थ</summary>

अर्थ: हे हरि के सेवको! अपने मन की चतुराई छोड़ दो। परमात्मा की रजा को समझ के ही सुख पा सकते हैं। हे संत जनो! सुख में (भी), और दुख में (भी) उस परमात्मा को ही याद करना चाहिए। हे संत जनो! जो कुछ परमात्मा करता है, उसे भला करके मानो।1।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। पतित = विकारों में गिरे हुए। उधारे = बचा लेता है। करते = कर्तार को। बार = समय। भंजन = नाश करने वाला। तिसहि = उसे ही। निवाजै = बख्शता है।2।
</details>

<details><summary>दर्पण-भाषार्थ</summary>

अर्थ: (हे हरि जनो!) विकारों में गिरे हुए करोड़ों लोगों को (अगर चाहे तो) कर्तार एक पल में (विकारों से) बचा लेता है (और ये काम करते) कर्तार को छिन मात्र भी समय नहीं लगता। वह मालिक प्रभु गरीबों के दर्द-दुख नाश करने वाला है। जिस पर वह प्रसन्न होता है, उस पर बख्शिशें करता है।2।
</details>

<details><summary>दर्पण-पदार्थ</summary>

पद्अर्थ: सभ को = सबका। जीअ प्रान सुख सागरु = जीवात्मा का, प्राणों का, सुखों का समुंदर। तोटि = कमी। रतनागरु = (रत्न+आकुर। आकुर = खान) रत्नों की खान।3।
</details>

<details><summary>दर्पण-भाषार्थ</summary>

अर्थ: हे भाई! परमात्मा सब की जिंद व प्राणों के वास्ते सुखों का समुंदर है, सभी का माँ-बाप है, सबकी पालना करता है। (जीवों को दातें) देते हुए उस कर्तार के खजाने में कमी नहीं होती। वह रत्नों की खान है और रत्नों से नाको-नाक भरा हुआ है।3।
</details>

<details><summary>दर्पण-पदार्थ</summary>

पद्अर्थ: जाचिक = भिखारी। जाचै = मांगता है। सोई = वही। घट घट अंतरि = हरेक घट के अंदर। घट = शरीर। ता की = उस प्रभु की। जा ते = जिस (के दर) से। ब्रिथा = बेकार, खाली, निराश।4।
</details>

<details><summary>दर्पण-भाषार्थ</summary>

अर्थ: हे मेरे मालिक! (तेरे दर का) भिखारी (नानक) तेरा नाम (दात की तरह) मांगता है। (हे भाई!) दास नानक उस परमात्मा की ही शरण पड़ा है, जिसके दर से कोई निराश नहीं जाता।4।16।137।
</details>

[[0210]]
<details open><summary>विश्वास-प्रस्तुतिः</summary>

रागु गउड़ी१ पूरबी महला ५
</details>

<details><summary>मूलम्</summary>

रागु गउड़ी१ पूरबी महला ५
</details>

<details><summary>दर्पण-पदार्थ</summary>

पद्अर्थ: मनहु = मन से। विसारे = बिसारे, भुला दे। ईहा = इस लोक में। ऊहा = परलोक में। प्रतिपारे = पालना करता है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) कभी भी परमात्मा को अपने मन से ना विसार। वह परमात्मा इस लोक में और परलोक में, सब जीवों को सुख देने वाला है, और सारे शरीरों की पालना करने वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: महा कसट = बड़े बड़े कष्ट। रसन = जीभ (से)। सीतल = ठंडा। जलती = जल रही। निवारे = दूर करता है, बुझा देता है।1।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य अपनी) जीभ से उस परमात्मा का नाम याद करता है, उस मनुष्य के वह (प्रभु) बड़े बड़े कष्ट एक छिन में दूर कर देता है। जो मनुष्य उस हरि की शरण पड़ते हैं, उनके अंदर से वह हरि (तृष्णा की) जल रही अग्नि को बुझा देता है, वे (विकारों की आग की तपश से बच के) ठण्डक पाते हैं, उनके अंदर शांति और आनंद ही आनंद बन जाते हैं।1।
</details>

<details><summary>दर्पण-पदार्थ</summary>

पद्अर्थ: गरभ = माँ का पेट। ते = से। राखै = रक्षा करता है। आराधत = आराधना करते हुए, स्मरण करते हुए। त्रास = डर। बिदारे = दूर करता है, फाड़ देता है।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के सुंदर चरण मन में आराधने से परमात्मा माँ के पेट के नर्क-कुण्ड से बचा लेता है और मौत का सहम दूर कर देता है।2।
</details>

<details><summary>दर्पण-पदार्थ</summary>

पद्अर्थ: अगम = अगम्य (पहुँच से परे)। अपार = बेअंत। सुख सागर = सुखों का समुंदर। जूए ना हारे = जूए में नहीं हारता, व्यर्थ नहीं गवाता।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा सर्व-व्यापक है, सब से ऊँचा मालिक है, अगम्य (पहुँच से परे) है, बेअंत है, उस सुखों के समुंदर प्रभु के गुण गाने और नाम आराधने से मनुष्य अपना मानव जन्म व्यर्थ नही गवा के जाता।3।
</details>

<details><summary>दर्पण-पदार्थ</summary>

पद्अर्थ: कामि = काम में। मोहि = मोह में। लीनो = लीन, गर्क। निरगुण = गुण हीन। दातारे = हे दाते! सद = सदा। बलिहारे = कुर्बान।4।
</details>

<details><summary>दर्पण-भाषार्थ</summary>

अर्थ: हे नानक! (अरदास कर और कह:) हे (मैं) गुण हीन के दातार! मेरा मन काम में, क्रोध में, लोभ में, मोह में फंसा पड़ा है। मेहर कर, मुझे अपना नाम बख्श। मैं तुझसे सदा कुर्बान जाता हूँ।4।1।138।
</details>

<details open><summary>विश्वास-प्रस्तुतिः</summary>

रागु गउड़ी चेती१ महला ५
</details>

<details><summary>मूलम्</summary>

रागु गउड़ी चेती१ महला ५
</details>

<details><summary>दर्पण-पदार्थ</summary>

पद्अर्थ: रे = हे भाई! जीति = जीत ले। अमोलक = जिसका मूल्य ना पाया जा सके।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की भक्ति के बिना (और किसी तरीके से) सुख नहीं मिल सकता। (इस वास्ते) साधु-संगत में मिल के परमात्मा का नाम जप और इस मानव जन्म की बाजी जीत ले। ये (मानव जन्म) ऐसा रत्न है जिसकी कीमत नहीं पाई जा सकती (जो किसी मूल्य से नहीं मिल सकती)।1। रहाउ।
</details>

<details><summary>दर्पण-पदार्थ</summary>

पद्अर्थ: सुत = पुत्र। संपति = धन-पदार्थ। बिनोद = लाड प्यार। बनिता = स्त्री।1।
</details>

<details><summary>दर्पण-भाषार्थ</summary>

अर्थ: (हे भाई!) पुत्र, धन, पदार्थ, स्त्री के लाड-प्यार - अनेक लोग ऐसे मौज मेले छोड़ के यहां से चले गए (और चले जाएंगे)।1।
</details>

<details><summary>दर्पण-पदार्थ</summary>

पद्अर्थ: हैवर = (हय+वर) बढ़िया घोड़े। गैवर = (गज+वर) बढ़िया हाथी। मूढ़ = मूर्ख।2।
</details>

<details><summary>दर्पण-भाषार्थ</summary>

अर्थ: (हे भाई!) बढ़िया घोड़े, बढ़िया हाथी और हकूमत की मौजें- मूर्ख मनुष्य इनको छोड़ के (आखिर) नंगा ही (यहां से) चल पड़ता है।2।
</details>

<details><summary>दर्पण-पदार्थ</summary>

पद्अर्थ: चोआ = इत्र। देह = शरीर। फूलिया = अहंकारी हुआ। धर संगि = धरती के साथ।3।
</details>

<details><summary>दर्पण-भाषार्थ</summary>

अर्थ: (हे भाई! मनुष्य अपने) शरीर को इत्र और चंदन (आदि लगा के) मान करता है (पर ये नहीं समझता कि) वह शरीर (आखिर) मिट्टी में मिल जाना है।3।
</details>

<details><summary>दर्पण-पदार्थ</summary>

पद्अर्थ: मोहि = मोह में। हदूरि = हाजिर नाजिर, अंग संग।4।
</details>

<details><summary>दर्पण-भाषार्थ</summary>

अर्थ: (हे भाई! माया के) मोह में फंसा मनुष्य समझता है (कि परमात्मा कहीं) दूर बसता है। (पर) हे नानक! कह: परमात्मा सदा (हरेक जीव के) अंग-संग बसता है।4।1।139।
</details>

<details><summary>दर्पण-पदार्थ</summary>

पद्अर्थ: मन = हे मन! धर = आसरा। तरबे = तैरने के लिए। नामनो = (नमन) नाम। सागर = समुंदर। संसा = सहम, फिक्र। पार गरामनो = पार लांघने के लिए।1। रहाउ।
</details>

<details><summary>दर्पण-भाषार्थ</summary>

अर्थ: हे मन! परमात्मा का नाम (संसार समुंदर से) पार लंघाने के लिए आसरा है। ये संसार सहिम फिक्रों की लहरों से भरा हुआ समुंदर है। गुरु जहाज है जो इसमें से पार लंघाने के समर्थ है।1। रहाउ।
</details>

<details><summary>दर्पण-पदार्थ</summary>

पद्अर्थ: कलि = (कलह) (माया की खातिर) झगड़ा बखेड़ा। अंधिआरीआ = अंधकार पैदा करने वाली। दीपक = दीया। उजिआरीआ = प्रकाश पैदा करने वाला।1।
</details>

<details><summary>दर्पण-भाषार्थ</summary>

अर्थ: (हे भाई! दुनिया की खातिर) झगड़े-बखेड़े (एक ऐसी) कालिख है (जो मनुष्य के मन में मोह का) अंधकार पैदा करती है। गुरु का ज्ञान दीपक है जो (मन में उच्च आत्मिक जीवन का) प्रकाश पैदा करता है।1।
</details>

<details><summary>दर्पण-पदार्थ</summary>

पद्अर्थ: बिखु = जहर। बिखिआ = माया। पसरी = बिखरी हुई। घनी = संघनी। उबरे = बच गए। हरि गुनी = हरि के गुणों को।2।
</details>

<details><summary>दर्पण-भाषार्थ</summary>

अर्थ: (हे भाई!) माया (के मोह) का जहर (जगत में) बहुत गहरा बिखरा हुआ है। परमात्मा के गुणों को याद कर करके ही (मनुष्य इस जहर की मार से) बच सकते हैं।2।
</details>

<details><summary>दर्पण-पदार्थ</summary>

पद्अर्थ: मतवारो = मस्त, मतवाला। भेटत = मिल के ही। भ्रम = भटकना। खोइआ = दूर कर लिया।3।
</details>

<details><summary>दर्पण-भाषार्थ</summary>

अर्थ: (हे भाई!) माया में मस्त हुआ मनुष्य (मोह की नींद में) सोया रहता है, पर गुरु को मिलने से (मनुष्य की माया की खातिर) भटकना और (दुनिया का) सहम-डर दूर कर लेता है।3।
</details>

<details><summary>दर्पण-पदार्थ</summary>

पद्अर्थ: घटि घटि = हरेक घट में।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य ने एक परमात्मा का ध्यान धरा है, उसे परमात्मा हरेक शरीर में बसता दिखाई देने लगा है।4।2।140।
</details>

<details><summary>दर्पण-पदार्थ</summary>

पद्अर्थ: दीबानु = हाकम, आसरा। थारी = तेरी। गुरहि = गुरु की। टेक = ओट।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! सिर्फ तू ही मेरा आसरा है। गुरु की ओट ले कर मैं तेरी ही सेवा भक्ति करता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: जुगति = युक्ति, ढंग, तरीके। गुरि = गुरु ने। चाकर = नौकर, सेवक।1।
</details>

<details><summary>दर्पण-भाषार्थ</summary>

अर्थ: हे प्रभु! (विभिन्न) अनेक ढंगों से मैं तूझे नहीं ढूँढ सका। (अब) गुरु ने (मेहर करके मुझे) तेरा चाकर बना के (तेरे चरणों में) लगा दिया है।1।
</details>

<details><summary>दर्पण-पदार्थ</summary>

पद्अर्थ: बिखादी = झगड़ालू। दलु = फौज। साधिआ = काबू कर लिया।2।
</details>

<details><summary>दर्पण-भाषार्थ</summary>

अर्थ: (हे प्रभु! अब मैंने कामादिक) पाँचों झगड़ालू वैरी मार डाले हैं, गुरु की मेहर से मैंने (इन पाँचों की) फौज काबू कर ली है।2।
</details>

<details><summary>दर्पण-पदार्थ</summary>

पद्अर्थ: बखसीस = दान। वजहु = के तौर पर। मिलि = मिल जाए। सहज = आत्मिक अडोलता।3।
</details>

<details><summary>दर्पण-भाषार्थ</summary>

अर्थ: (हे प्रभु! जिस मनुष्य को) सिर्फ तेरा नाम बख्शिश के तौर पर मिल जाता है, उसके अंदर आत्मिक अडोलता के सुख आनंद बस पड़ते हैं।3।
</details>

[[0211]]
<details><summary>दर्पण-पदार्थ</summary>

पद्अर्थ: से = (बहुवचन) वह लोग। ऊजले = रौशन, चमकते।4।
</details>

<details><summary>दर्पण-भाषार्थ</summary>

अर्थ: हे नानक! (कह: जो मनुष्य) परमात्मा के सेवक बनते हैं, वे भाग्यशाली हो जाते हैं (परमात्मा के दरबार में) उनके मुंह रौशन रहते हैं।4।3।141।
</details>

<details><summary>दर्पण-पदार्थ</summary>

पद्अर्थ: जीअ रे = हे जीव! हे जिंदे! ओला = आसरा। अवरु = अन्य। जि = जो। करन करावनो = दौड़ भाग।, करने कराने वाला। जाम का भउ = यम का डर, आत्मिक मौत का खतरा।1। रहाउ।
</details>

<details><summary>दर्पण-भाषार्थ</summary>

अर्थ: हे मेरी जिंदे! परमात्मा के नाम का ही आसरा (लोक परलोक में सहायता करता है)। (नाम के बिना माया की खातिर) और जितना भी उद्यम-यत्न है उन सारे कामों में आत्मिक मौत का खतरा (बनता जाता है)।1। रहाउ।
</details>

<details><summary>दर्पण-पदार्थ</summary>

पद्अर्थ: जतनि = यत्न से। भागि = किस्मत से। धिआईऐ = स्मरण किया जा सकता है।1।
</details>

<details><summary>दर्पण-भाषार्थ</summary>

अर्थ: (पर,) बड़ी किस्मत से ही परमात्मा का स्मरण किया जा सकता है (और स्मरण के बिना किसी भी) और यत्न से परमात्मा नहीं मिलता।1।
</details>

<details><summary>दर्पण-पदार्थ</summary>

पद्अर्थ: हिकमती = हिकमतों के कारण। जानीऐ = (जगत में) प्रसिद्ध हो जाएं। आगै = परलोक में। मानीऐ = आदर मिलता है।2।
</details>

<details><summary>दर्पण-भाषार्थ</summary>

अर्थ: (अगर जगत में) लाखों चतुराईयों कर करके इज्ज़त कमा लें, परलोक में (इन हिकमतों के कारण) थोड़ा सा भी आदर नहीं मिलता।2।
</details>

<details><summary>दर्पण-पदार्थ</summary>

पद्अर्थ: अहंबुधि = अहंकार पैदा करने वाली अक्ल। बालू = रेत। नीरि = नीर ने, पानी ने। बहावने = बहा दिए।3।
</details>

<details><summary>दर्पण-भाषार्थ</summary>

अर्थ: (हे जिंदे! अगर अपनी तरफ से धार्मिक) कर्म (भी) किए जाएं (पर वह) अहंकार वाली अक्ल बढ़ाने वाले ही हों, तो वह ऐसे कर्म रेत के बने घरों की तरह ही हैं जिन्हें (बाढ़ का) पानी बहा ले गया।3।
</details>

<details><summary>दर्पण-पदार्थ</summary>

पद्अर्थ: साधू संगि = गुरु की संगति में।4।
</details>

<details><summary>दर्पण-भाषार्थ</summary>

अर्थ: हे नानक! (कह:) दया का श्रोत परमात्मा जिस मनुष्य पर किरपा करता है, उसे गुरु की संगति में परमात्मा का नाम मिलता है।4।4।142।
</details>

<details><summary>दर्पण-पदार्थ</summary>

पद्अर्थ: बारनै = वारने, सदके। बरीआ = वारी। हे = हे भाई! नामो = नाम ही। को = का। प्रान अधरीआ = जिंद का आसरा।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! मैं (परमात्मा के नाम से) लाखों बार सदके जाता हूँ, कुर्बान जाता हूँ। मालिक प्रभु का नाम ही नाम जीवों की जिंदों का आसरा है।1। रहाउ।
</details>

<details><summary>दर्पण-पदार्थ</summary>

पद्अर्थ: तूही = हे प्रभु! तू ही। जीअ टेक = जीवों का आसरा।1।
</details>

<details><summary>दर्पण-भाषार्थ</summary>

अर्थ: हे प्रभु! सिर्फ तू ही सब कुछ करने की ताकत रखता है, जीवों से करवाने की स्मर्था रखता है, तू ही सारे जीव-जंतुओं का सहारा है।1।
</details>

<details><summary>दर्पण-पदार्थ</summary>

पद्अर्थ: धनी = मालिक। निरगुनी = माया के गुणों से रहित।, अदृष्ट रूप। सरगुनी = ये सारा जगत जिसका स्वरूप है।2।
</details>

<details><summary>दर्पण-भाषार्थ</summary>

अर्थ: हे प्रभु! तू ही हकूमत का मालिक है, तू ही जवानी का मालिक है (तुझसे ही जीव दुनिया में हकूमत करने की ताकत लेते हैं, तेरे से ही जवानी प्राप्त करते हैं)। (जब जगत नहीं था बना) माया के तीनों गुणों से रहित (निर्गुण) भी तू ही है, (अब तूने जगत रच दिया है) ये दिखाई दे रहा आकार (सर्गुण) माया के तीनों गुणों वाला- ये भी तू स्वयं ही है।2।
</details>

<details><summary>दर्पण-पदार्थ</summary>

पद्अर्थ: ईहा = इस लोक में। ऊहा = उस लोक में, परलोक में। ते = से, साथ। को = कोई विरला। लखे = समझता है।3।
</details>

<details><summary>दर्पण-भाषार्थ</summary>

अर्थ: (हे प्रभु!) इस लोक में और परलोक में तु ही सबकी रक्षा करता है। (पर) कोई विरला मनुष्य ही गुरु की किरपा से (ये भेद) समझता है।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! सुजानु = समझदार। तकीआ = सहारा। ताणु = बल, ताकत।4।
</details>

<details><summary>दर्पण-भाषार्थ</summary>

अर्थ: हे प्रभु! तू सबके दिलों की जानने वाला है, तू ही समझदार है। नानक का सहारा तू ही है, नानक का बल भी तू ही है।4।5।143।
</details>

<details><summary>दर्पण-पदार्थ</summary>

पद्अर्थ: आराधीऐ = स्मरणा चाहिए। संगि संगि = संतों की संगति में। मनि = मन में। साधीऐ = साधा जा सकता है, काबू किया जा सकता है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) सदा परमात्मा का नाम स्मरणा चाहिए। संतों की संगति में (ही) परमात्मा (मनुष्य के) मन में बस सकता है। भटकनों को, मोह को और डर-सहम को काबू किया जा सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: भने = कहते हैं। सभ ऊच = सबसे ऊँचे। बिराजित = टिके हुए। सुने = सुने जाते हैं।1।
</details>

<details><summary>दर्पण-भाषार्थ</summary>

अर्थ: (हे भाई! पण्डित लोग चाहे) वेद-पुराण-स्मृतियां (आदि धार्मिक पुस्तकों को) पढ़ते हैं पर संत जन अन्य सभी लोगों से ऊँचे आत्मिक ठिकाने पे टिके हुए सुने जाते हैं।1।
</details>

<details><summary>दर्पण-पदार्थ</summary>

पद्अर्थ: असथान = स्थान, हृदय स्थल। भै भीत = डरों से सहमे हुए। चीन = देखे जाते हैं।2।
</details>

<details><summary>दर्पण-भाषार्थ</summary>

अर्थ: (हे भाई!) और सारे हृदय-स्थल डरों से सहमे हुए देखे जा सकते हैं, (परमात्मा के स्मरण ने) परमात्मा के भक्तों को डरों से रहित कर दिया है।2।
</details>

<details><summary>दर्पण-पदार्थ</summary>

पद्अर्थ: फिरहि = भटकते फिरते हैं। जनमि = जनम के। मरहि = मरते हैं।3।
</details>

<details><summary>दर्पण-भाषार्थ</summary>

अर्थ: (हे भाई! जीव) चौरासी लाख जूनियों में भटकते फिरते हैं, पर परमात्मा के भक्त जनम मरन के चक्कर में नहीं पड़ते।3।
</details>

<details><summary>दर्पण-पदार्थ</summary>

पद्अर्थ: रही = खत्म हो जाती है। गही = पकड़ी।4।
</details>

<details><summary>दर्पण-भाषार्थ</summary>

अर्थ: (हे नानक! जिस मनुष्यों ने) परमात्मा का, गुरु का आसरा ले लिया, उनके अंदर से अहंकार दूर हो जाता है। वह अपनी ताकत का, अपनी अक्ल का, अपनी समझदारी का आसरा नहीं लेते।4।6।144।
</details>

<details><summary>दर्पण-पदार्थ</summary>

पद्अर्थ: मन = हे मन! गुन = गुण। सेवीऐ = सेवा भक्ति करनी चाहिए। सासि सासि = हरेक श्वास के साथ।1। रहाउ।
</details>

<details><summary>दर्पण-भाषार्थ</summary>

अर्थ: हे (मेरे) मन! (आ) परमात्मा का नाम स्मरण करें, परमात्मा के गुण गायन करें। (हे मन!) सदा ही परमात्मा की भक्ति करनी चाहिए।1। रहाउ।
</details>

<details><summary>दर्पण-पदार्थ</summary>

पद्अर्थ: मनि = मन में (शब्द ‘मन’ और ‘मनि’ में फर्क याद रखें)। भ्रम = भटकना।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु संत की संगति में (रहने से) परमात्मा (मनुष्य के) मन में आ बसता है। (जिस के मन में बस जाता है उसके अंदर से) हरेक किस्म के दुख दर्द दूर हो जाते हैं, मोह का अंधकार दूर हो जाता है (माया की खातिर) भटकना समाप्त हो जाती है।1।
</details>

<details><summary>दर्पण-पदार्थ</summary>

पद्अर्थ: प्रसादि = किरपा से। जापीऐ = जपा जा सकता है। दूखि = दुख में। विआपीऐ = दब जाता है, काबू में आता है।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु की किरपा से (ही) परमात्मा का नाम जपा जा सकता है। (जो मनुष्य जपता है) वह मनुष्य किसी किस्म के दुख में नहीं घिरता।2।
</details>

<details><summary>दर्पण-पदार्थ</summary>

पद्अर्थ: कउ = को। मंत्र = उपदेश। दे = देता है। ते = से।3।
</details>

<details><summary>दर्पण-भाषार्थ</summary>

अर्थ: (हे भाई!) गुरु जिस मनुष्य को परमात्मा का नाम मंत्र देता है, वह मनुष्य माया की (तृष्णा) आग (में जलने) से बच जाता है।3।
</details>

<details><summary>दर्पण-पदार्थ</summary>

पद्अर्थ: मइआ = दया। तनि = हृदय में। वसै = बस पड़े।4।
</details>

<details><summary>दर्पण-भाषार्थ</summary>

अर्थ: (हे प्रभु! मुझ) नानक पर किरपा कर, (ताकि) मेरे मन में हृदय में, हे हरि! तेरा नाम बस जाए।4।7।145।
</details>

<details><summary>दर्पण-पदार्थ</summary>

पद्अर्थ: रसना = जीभ से। एकु नामु = सिर्फ हरि नाम। ईहा = इस लोक में। घना = बहुत। आगै = पर लोक में। जीअ कै संगि = जिंद के साथ। जीअ कै काम = जिंद के काम।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिहवा से हरि नाम जपते रहना चाहिए। (अगर हरि नाम जपते रहें तो) इस लोक में (इस जीवन में) बहुत सुख आनंद मिलता है और परलोक में (ये हरि नाम) जीवात्मा (जिंद) के काम आता है।1।
</details>

<details><summary>दर्पण-पदार्थ</summary>

पद्अर्थ: कटीऐ = काटे जा सकते हैं। अहं = अहम्, मैं मैं, अहंकार। प्रसादि = कृपा से। जोगु = (प्रभु से) मिलाप। राज जोगु = गृहस्थी भी और फकीरी भी।1।
</details>

<details><summary>दर्पण-भाषार्थ</summary>

अर्थ: (हे भाई! हरि नाम की इनायत से) तेरा अहंकार का रोग काटा जा सकता है। (नाम जप जप के) गुरु की किरपा से तू गृहस्थ का सुख भी ले सकता है, और प्रभु से मिलाप भी प्राप्त कर सकता है।1।
</details>

<details><summary>दर्पण-पदार्थ</summary>

पद्अर्थ: जिनि = जिसने। जनि = जन ने। जिनि जनि = जिस मनुष्य ने।2।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य ने परमात्मा का नाम रस चख लिया, उसकी (माया की) तृष्णा उतर जाती है।2।
</details>

<details><summary>दर्पण-पदार्थ</summary>

पद्अर्थ: बिस्राम = शांति, टिकाव। निधि = खजाना। बिस्राम निधि = शांति का खजाना। बहुरि = मुड़, दुबारा। कत ही = किसी और तरफ। धाइआ = भटकता, भागता फिरता।3।
</details>

<details><summary>दर्पण-भाषार्थ</summary>

अर्थ: (हे भाई! जिस मनुष्य ने हरि-नाम-रस चख लिया) उसे शांति का खजाना परमात्मा मिल गया। वह मनुष्य दुबारा किसी भी ओर भटकता नहीं फिरता।3।
</details>

<details><summary>दर्पण-पदार्थ</summary>

पद्अर्थ: कउ = को। जा कउ = जिसे। गुरि = गुरु ने। का = की। (शब्द ‘का’ और ‘कउ’ में फर्क याद रखें)।4।
</details>

<details><summary>दर्पण-भाषार्थ</summary>

अर्थ: (हे नानक!) जिस मनुष्य को गुरु ने परमात्मा का नाम बख्श दिया, उसका हरेक किस्म का डर दूर हो गया।4।8।146।
</details>

[[0212]]
<details><summary>दर्पण-पदार्थ</summary>

पद्अर्थ: जा कउ = जिस मनुष्य को। ताहू कउ = उसी को। पीर = पीड़ा, दुख। रवहि = (जो) स्मरण करते हैं। गुणी = गुणों के मालिक। गहीर = गहरे जिगरे वाले।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य को परमात्मा का नाम भूल जाता है उसे ही दुख आ घेरता है। जो मनुष्य साधु-संगत में बैठ के परमात्मा का नाम स्मरण करते हैं, वह गुणों के मालिक बन जाते हैं, वह गहरे जिगरे वाले बन जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ कर। रिदै = हृदय में। बुधि = (स्मरण की) अक्ल। कर = हाथ। तल = तली। ता कै कर तल = उसके हाथ की तलियों पर। नव निधि = नौ खजाने। सिधि = सिद्धियां।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु की शरण पड़ कर जिस मनुष्य के हृदय में (स्मरण की) सूझ पैदा हो जाती है, उस मनुष्य के हाथों की तलियों पर नौ खजाने और सारी सिद्धियां (आ टिकती हैं)।1।
</details>

<details><summary>दर्पण-पदार्थ</summary>

पद्अर्थ: जानहि = जानते हैं, गहरी सांझ डालते हैं। धनी = मालिक। ता कै = उनके घर में। कमी = घाट।2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य (सब खजानों के) मालिक हरि प्रभु के साथ गहरी सांझ डाल लेते हैं, उनके घर में किसी चीज की कोई कमी नहीं रहती।2।
</details>

<details><summary>दर्पण-पदार्थ</summary>

पद्अर्थ: करणैहारु = विधाता कर्तार।3।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य ने विधाता कर्तार के साथ मेल-जोल बना लिया, वह आत्मिक सुख और आनंद भोगता है।3।
</details>

<details><summary>दर्पण-पदार्थ</summary>

पद्अर्थ: जा कै ग्रिहि = जिनके हृदय घर में। तिन संगि = उनकी संगति में रहने से।4।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्यों के हृदय-घर में परमात्मा का नाम धन आ बसता है, उनकी संगति में रहने से हर किस्म के दुख दूर हो जाते हैं।4।9।147।
</details>

<details><summary>दर्पण-पदार्थ</summary>

पद्अर्थ: गरबु = गर्व, अहंकार। मूलु = पाया, विक्त। इतनो = थोड़ा सी ही। गहु = पकड़, माया की ओर खींच। कितनो = (भाव) बहुत।1।
</details>

<details><summary>दर्पण-भाषार्थ</summary>

अर्थ: हे जीव! तुझे (अपने आप का) अहंकार तो बहुत है, पर (इस अहंकार का) मूल (मेरा अपना विक्त) थोड़ा सा ही है। (इस संसार में तेरा सदा के लिए) ठिकाना नहीं है, पर तेरी माया के वास्ते कशिश बहुत ज्यादा है।1। रहाउ।
</details>

<details><summary>दर्पण-पदार्थ</summary>

पद्अर्थ: बेबरजत = विवर्जित, रोकते। उआ हू सिउ = उसी से। रे = हे भाई! बिधे = तरह। वसि लै = वश में कर के। जितनो = जीत लिया है।1।
</details>

<details><summary>दर्पण-भाषार्थ</summary>

अर्थ: हे जीव! (जिस माया के मोह से) वेद आदिक धार्मिक पुस्तकें विवर्जित (रोकती) करती हैं, उससे तेरा प्यार बना रहता है। तू जीवन बाजी हार रहा है जैसे जूए में जुआरी हारता है। इंद्रियों (काम-वासना आदि) ने अपने वश में ले कर तुझे जीता हुआ है।1।
</details>

<details><summary>दर्पण-पदार्थ</summary>

पद्अर्थ: हरन भरन संपूरना = सब जीवों के नाश करने वाला व पालने वाला। रंगि = रंग में, प्रेम में। रितनो = खाली। उधरे = बच गए। किरपा निधि = किरपा का खजाना प्रभु।2।
</details>

<details><summary>दर्पण-भाषार्थ</summary>

अर्थ: हे जीव! सब जीवों के नाश करने वाले और पालने वाले परमात्मा के सुंदर चरणों के प्रेम में (टिकने) से तू वंचित है।  
हे नानक! (कह: जो मनुष्य) साधु-संगत में (जुड़ते हैं वह माया के मोह से) बच जाते हैं। कृपा के खजाने परमात्मा ने (अपनी कृपा करके) मुझे (नानक को अपने चरणों के प्यार की दाति) दी है।2।10।148।
</details>

<details><summary>दर्पण-पदार्थ</summary>

पद्अर्थ: मोहि = मैं। दासरो = गरीब सा दास। को = का। धानु = बतौर दान दिया हुआ अंन्न।1। रहाउ।
</details>

<details><summary>दर्पण-भाषार्थ</summary>

अर्थ: पालनहार प्रभु का मैं एक निमाणा सा सेवक हूँ, मैं उसी प्रभु का दिया हुआ अन्न ही खाता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: रे = हे भाई! एसो = एसा। खिन महि = थोड़े जितने समय में ही। साजि = सजा के। सवारणहारा = सुंदर बना देने की स्मर्था वाला।1।
</details>

<details><summary>दर्पण-भाषार्थ</summary>

अर्थ: हे भाई! मेरा पति प्रभु ऐसा है कि एक छिन में रचना रच के उसे सुंदर बनाने की स्मर्था रखता है।1।
</details>

<details><summary>दर्पण-पदार्थ</summary>

पद्अर्थ: करी = मैं करूँ। ठाकुर भावा = ठाकुर को अच्छा लगूँ। चरित = महिमा की बातें।2।
</details>

<details><summary>दर्पण-भाषार्थ</summary>

अर्थ: (हे भाई! मैं ठाकुर प्रभु का दिया हुआ खाता हूँ) अगर उस ठाकुर प्रभु की किरपा मुझ पर हो, तो मैं (उस का ही) काम करूँ, उसके गुण गाता रहूँ, उसी के महिमा के गीत गुनगुनाता रहूँ।2।
</details>

<details><summary>दर्पण-पदार्थ</summary>

पद्अर्थ: ठाकुर वजीरा = ठाकुर के वजीर, संत जन। देखि = देख के। धीरा = धीरज वाला।3।
</details>

<details><summary>दर्पण-भाषार्थ</summary>

अर्थ: (हे भाई!) मैं उस ठाकुर प्रभु के वजीरों (संत जनों) की शरण आ पड़ा हूँ, उनका दर्शन करके मेरे मन को भी हौसला बन रहा है (कि मैं उस मालिक की महिमा कर सकूँगा)।3।
</details>

<details><summary>दर्पण-पदार्थ</summary>

पद्अर्थ: टेक = आसरा। आधारा = आसरा। लागा = लग पड़ा हूँ। कारा = काम में।4।
</details>

<details><summary>दर्पण-भाषार्थ</summary>

अर्थ: हे दास नानक! (कह: ठाकुर के वजीरों की शरण पड़ कर) मैंने एक परमात्मा को ही (अपने जीवन का) ओट-आसरा बनाया है, और परमातमा (की महिमा) के काम में लगा हुआ हूँ।4।11।149।
</details>

<details><summary>दर्पण-पदार्थ</summary>

पद्अर्थ: है कोई ऐसा = क्या कोई ऐसा है? तोरै = तोड़ दे। ते = से। होरै = रोक दे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) कहीं कोई ऐसा मनुष्य भी मिल जाएगा जो (मेरे) इस मन को इस मीठी (लगने वाली माया के मोह) को रोक सके?।1। रहाउ।
</details>

<details><summary>दर्पण-पदार्थ</summary>

पद्अर्थ: अगिआनी = बेसमझ। जो नाही = जो (सदा साथ निभने वाली) नहीं। लोरै = लोड़ता है, ढूँढता है। रैणि = रात। अंधारी = अंधेरी। कारीआ = काली। जुगति = तरीका। जितु = जिस (तरीके) से। भोरै = दिन (चढ़े)।1।
</details>

<details><summary>दर्पण-भाषार्थ</summary>

अर्थ: (हे भाई! इस मिठाई के असर में) मनुष्य अपनी अक्ल गवा बैठा है (क्योंकि) जो (सदा साथ निभने वाली) नहीं है उसी को तलाशता फिरता है। (मनुष्य के मन में माया के मोह की) काली अंधियारी रात बनी हुई है। (हे भाई!) वह कौन सा तरीका हो सकता है जिससे (इसके अंदर ज्ञान का) दिन चढ़ जाए?।1।
</details>

<details><summary>दर्पण-पदार्थ</summary>

पद्अर्थ: भ्रमतो भ्रमतो = भटकता भटकता। हारिआ = थक गया। टोरै = टोलना, तलाश। निधि = खजाना। मोरै = मेरे वास्ते।2।
</details>

<details><summary>दर्पण-भाषार्थ</summary>

अर्थ: हे नानक! कह: (मीठी माया के मोह से मन को रोक सकने वाले की) अनेक ढंग-तरीकों से तलाश करता-करता और भटकता-भटकता मैं थक गया। (तब प्रभु की मुझ पर) मेहर हुई (अब) साधु-संगत ही मेरे वास्ते (उनके सारे गुणों का) खजाना है (जिनकी इनायत से मीठी माया के मोह से मन रुक सकता है)।2।12।150।
</details>

<details><summary>दर्पण-पदार्थ</summary>

पद्अर्थ: चिंतामणि = (चिंता+मणि) हरेक चितवनी पूरी करने वाली मणि/रत्न, परमात्मा जो जीव की हरेक चितवनी पूरी करने वाला है। करुणा = तरस, दया। करुणा मै = करुणामय, तरसरूप, तरस भरपूर। करुणामये = हे तरस रूप प्रभु!।1। रहाउ।
</details>

<details><summary>दर्पण-भाषार्थ</summary>

अर्थ: हे तरस-रूप प्रभु! तू ही ऐसा रत्न है जो सब जीवों की चितवी हुई कामनाएं पूरी करने वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: जा कै सिमरणि = जिसके स्मरण से।1।
</details>

<details><summary>दर्पण-भाषार्थ</summary>

अर्थ: हे पारब्रहम प्रभु! तू गरीबों पर दया करने वाला है (तू ऐसा है) जिसके नाम जपने की इनायत से सारे सुख प्राप्त हो जाते हैं।1।
</details>

<details><summary>दर्पण-पदार्थ</summary>

पद्अर्थ: अगाधि = अथाह। बोध = ज्ञान, समझ। अगाधि बोध = वह प्रभु जिसके स्वरूप की समझ जीवों के लिए अथाह है। जसो = यश, महिमा। कोट = करोड़ों। अघ = पाप। खए = नाश हो गए।2।
</details>

<details><summary>दर्पण-भाषार्थ</summary>

अर्थ: हे अकाल-पुरख! तेरे स्वरूप की समझ जीवों की अक्ल से परे है, तेरी महिमा सुनने से करोड़ों पाप नाश हो जाते हैं।2।
</details>

<details><summary>दर्पण-पदार्थ</summary>

पद्अर्थ: निधि = खजाना। प्रभ = हे प्रभु! मइआ = दया। धारि = धारी, धारण की।3।
</details>

<details><summary>दर्पण-भाषार्थ</summary>

अर्थ: हे नानक! (अरदास कर और कह:) हे किरपा के खजाने प्रभु! जिस मनुष्य पर तू तरस करता है, वह तेरा हरि नाम स्मरण करता है।3।13।151
</details>

<details><summary>दर्पण-पदार्थ</summary>

पद्अर्थ: मन = हे मन! पाए = पाता है। दिनि = दिन में। जा दिन = जिस दिन में। अजाए = व्यर्थ।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! जो मनुष्य प्रभु की शरण पड़ता है, वह आत्मिक आनंद पाता है। जिस दिन जिंद का दाता सुखों का देने वाला (प्रभु) जीव को बिसर जाता है, (उसका) वह दिन व्यर्थ चला जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: रैण = रात। पाहुन = मेहमान। बधाए = बाँधते हो। ग्रिह = घर। मंदर = सुंदर मकान। संपै = धन। तरवर = वृक्ष। छाए = छाया।1।
</details>

<details><summary>दर्पण-भाषार्थ</summary>

अर्थ: (हे भाई!) तुम एक रात (कहीं सफर में) गुजारने वाले मेहमान की तरह (जगत में) आए हो पर यहां कई युग जीते रहने की उम्मीदें बाँध रहे हो। (हे भाई!) ये घर-महल, धन-पदार्थ - जो कुछ दिख रहा है, ये सभ वृक्ष की छाया की तरह है (सदा साथ नहीं निभाता)।1।
</details>

<details><summary>दर्पण-पदार्थ</summary>

पद्अर्थ: मिलख = जमीन। जाए = जगहें। ठाकुरु = पालनहार प्रभु। पराए = बाहरी।2।
</details>

<details><summary>दर्पण-भाषार्थ</summary>

अर्थ: ये शरीर मेरा है, ये धन-पदार्थ सारा मेरा है, ये बाग मेरे हैं, ये जमीनें मेरी हैं, ये सारे स्थान मेरे हैं; (हे भाई! इस ममता में फंस के मनुष्य को ये सब कुछ) देने वाला परमात्मा ठाकुर भूल जाता है (और, ये सारे ही पदार्थ) एक छिन में पराए हो जाते हैं (इस तरह आखिर खाली हाथ चल पड़ता है)।2।
</details>

[[0213]]
<details><summary>दर्पण-पदार्थ</summary>

पद्अर्थ: पहिरै = पहनता है। बागा = सफेद कपड़े। करि = कर के। चोआ = इत्र। चीनिआ = पहचाना। हस्ती = हाथी। नावाए = नहलाते हैं।3।
</details>

<details><summary>दर्पण-भाषार्थ</summary>

अर्थ: मनुष्य नहा-धो के सफेद साफ कपड़े पहनता है, इत्र और चंदन आदि (शरीर को कपड़ों को) लगाता है, पर यदि मनुष्य निरभउ, निरंकार के साथ जान-पहिचान नहीं डालता तो ये सब उद्यम यूँ ही हैं जैसे कोई मनुष्य हाथी को नहलाता है (और नहाने के बाद हाथी अपने ऊपर धूल डाल लेता है)।3।
</details>

<details><summary>दर्पण-पदार्थ</summary>

पद्अर्थ: जउ = जब। त = तो। सभि = सारे। नाए = नाम में। मुकतु = (मोह से) स्वतंत्र। गुरि = गुरु ने।4।
</details>

<details><summary>दर्पण-भाषार्थ</summary>

अर्थ: (पर) हे नानक! (जीवों के भी क्या वश?) जब परमात्मा (किसी पर) दयावान होता है, तब उसे गुरु मिलाता है (गुरु उसे नाम की दाति देता है जिस) हरि-नाम में सारे ही सुख हैं। जिस मनुष्य के (माया के मोह के) बंधन गुरु ने खोल दिए, वह मनुष्य (ही) परमात्मा के गुण गाता है।4।14।152।
</details>

<details><summary>दर्पण-पदार्थ</summary>

पद्अर्थ: मन = हे मन! सद = सदा। रतन जनमु = कीमती मानव जन्म। गुरि = गुरु ने। कउ = को। बलिहारीऐ = बलिहार, कुर्बान।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! सदा सदा ही गुरु को याद रखना चाहिए। गुरु के दर्शनों से सदके जाना चाहिए। गुरु ने (ही जीवों के) कीमती मानव जनम को फल लगाया है।1। रहाउ।
</details>

<details><summary>दर्पण-पदार्थ</summary>

पद्अर्थ: जेते = जितने। सास = स्वास। ग्रास = ग्रास, कौर। मन = (भाव) जीव (शब्द ‘मन’ और ‘मनु’ में फर्क याद रहे)। जउ = जब।1।
</details>

<details><summary>दर्पण-भाषार्थ</summary>

अर्थ: (हे भाई!) जीव जितने भी श्वास लेता है, जितने भी ग्रास खाता है (हरेक स्वास व ग्रास के साथ-साथ) उतने ही परमात्मा के गुण गाता रहे। (पर) ये अक्ल ये मति तभी जीव को मिलती है जब प्यारा सतिगुरु दयावान हो।1।
</details>

<details><summary>दर्पण-पदार्थ</summary>

पद्अर्थ: नामि लए = अगर नाम लिया जाए। ते = से। छूटहि = तू बच जाएगा। सेवि = सेवा भक्ति करके। मन बंछत = मन इच्छित। आईऐ = हाथ आ जाता है।2।
</details>

<details><summary>दर्पण-भाषार्थ</summary>

अर्थ: हे मेरे मन! अगर तू परमात्मा का नाम स्मरण करता रहे तो यम के बंधनों से निजात पा लेगा (उन मायावी बंधनों से छूट जाएगा जो जम के वश में डालते हैं जो आत्मिक मौत ला देते हैं), और नाम स्मरण करने से सारे सुखों से श्रेष्ठ आत्मिक आनंद प्राप्त हो जाता है। (हे भाई!) मालिक प्रभु के नाम की दाति देने वाले सतिगुरु की सेवा करके मन-इच्छित फल हाथ आ जाते हैं।2।
</details>

<details><summary>दर्पण-पदार्थ</summary>

पद्अर्थ: इसटु = प्यारा। सुत = पुत्र। करता नामु = कर्तार का नाम। मन = हे मन! पालै = पल्ले।3।
</details>

<details><summary>दर्पण-भाषार्थ</summary>

अर्थ: हे मेरे मन! कर्तार का नाम ही तेरा असल प्यारा है, मित्र है, पुत्र है। हे मन! ये नाम ही हर समय तेरे साथ साथ रहता है। हे मन! अपने सतिगुरु की शरण पड़, कर्तार का नाम सतिगुरु से ही मिलता है।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। प्रभि = प्रभु ने। अंदेसा = फिक्र। कीरतनि = कीर्तन द्वारा।4।
</details>

<details><summary>दर्पण-भाषार्थ</summary>

अर्थ: हे नानक! जिस मनुष्य पर कृपालु सतिगुरु ने परमात्मा ने मेहर की उसके सारे चिन्ता-फिक्र समाप्त हो गए। जिस मनुष्य ने परमात्मा के कीर्तन में आनंद उठाया, उसके सारे दुख-कष्ट दूर हो गऐ।4।15।153।
</details>

<details open><summary>विश्वास-प्रस्तुतिः</summary>

रागु गउड़ी महला ५
</details>

<details><summary>मूलम्</summary>

रागु गउड़ी महला ५
</details>

<details><summary>दर्पण-पदार्थ</summary>

पद्अर्थ: त्रिसना = लालच, माया की प्यास।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) किसी विरले मनुष्य के अंदर से तृष्णा (की आग) बुझती है।1। रहाउ।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। जोरे = जोड़ता है। होरे = रोकता। परै कउ = ज्यादा धन वास्ते। लुझी हे = झगड़ता है।1।
</details>

<details><summary>दर्पण-भाषार्थ</summary>

अर्थ: (साधारण हालात ये बने हुए हैं कि मनुष्य) करोड़ों रुपए कमाता है, लाखों करोड़ों रुपए एकत्र करता है (फिर भी माया के लालच से अपने) मन को रोकता नहीं (बल्कि) और ज्यादा और ज्यादा धन इकट्ठा करने के लिए (तृष्णा की आग में) जलता रहता है।1।
</details>

<details><summary>दर्पण-पदार्थ</summary>

पद्अर्थ: पर ग्रिह = पराए घर, पराई स्त्री। बिकार = बुरे काम। बिकारी = बुरे कर्म करने वाला।2।
</details>

<details><summary>दर्पण-भाषार्थ</summary>

अर्थ: मनुष्य अपनी सुंदर स्त्री के साथ अनेक किस्मों के लाड-प्यार करता है, फिर भी पर-स्त्री संग का कु-कर्म करता है (काम-वासना में अंधे हुए हुए को) ये नहीं सूझता कि बुरा कर्म कौन सा है और अच्छा कर्म कौन सा।2।
</details>

<details><summary>दर्पण-पदार्थ</summary>

पद्अर्थ: गुण निधि = गुणों का खजाना परमात्मा। मन = हे मन! बिखै महि = विषौ विकारों में।3।
</details>

<details><summary>दर्पण-भाषार्थ</summary>

अर्थ: (हे भाई! माया के मोह के) अनेक बंधनों में बंधा हुआ मनुष्य (माया की खातिर) भटकता फिरता है। माया इसे खुआर करती है, (माया के प्रभाव तले) मनुष्य गुणों के खजाने परमात्मा की महिमा नहीं करता। मनुष्यों के मन विषौ-विकारों की आग में जलते रहते हैं।3।
</details>

<details><summary>दर्पण-पदार्थ</summary>

पद्अर्थ: रे = हे भाई! सोई = वही मनुष्य। साध संगि = गुरु की संगति में। दरि हरि = हरि के दर पर। सिझी है = कामयाब होता है।4।
</details>

<details><summary>दर्पण-भाषार्थ</summary>

अर्थ: हे नानक! (कह:) हे भाई! जिस मनुष्य पर परमात्मा मेहर करता है, वही मनुष्य दुनिया के कार्य-व्यवहार करता हुआ भी माया के मोह से अछूता रहता है, और साधु-संगत में रह के माया (के बवंडर से) पार लांघ जाता है। वह मनुष्य परमात्मा के दर पर कामयाब गिना जाता है।4।1।154।
</details>

<details><summary>दर्पण-पदार्थ</summary>

पद्अर्थ: को = का। सभहू को = सारे ही जीवों का। रसु = श्रेष्ठ आनंद। हो = हे भाई! हरि = हरि नाम।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! परमात्मा का नाम ही सब जीवों का श्रेष्ठ आनंद है।1। रहाउ।
</details>

<details><summary>दर्पण-पदार्थ</summary>

पद्अर्थ: काहू जोग = किसी को योग कमाने का रस है। भोग = दुनिया के पदार्थ भोगने। ध्यान = समाधि लगानी। डंड धारि = डण्डाधारी जोगी।1।
</details>

<details><summary>दर्पण-भाषार्थ</summary>

अर्थ: (पर) हे भाई! (प्रभु के नाम से विछुड़ के) किसी मनुष्य को जोग कमाने का शौक पड़ गया है, किसी को दुनियावी पदार्थ भोगने का चस्का है। किसी को ज्ञान-चर्चा अच्छी लगती है, किसी को समाधियां पसंद हैं और किसी को डण्डाधारी जोगी बनना अच्छा लगता है।1।
</details>

<details><summary>दर्पण-पदार्थ</summary>

पद्अर्थ: ताप = धूणियां तपानी। होम = हवन। नेम = नित्य का काम। गउन = (धरती पर) रमते साधू बन के फिरते रहना।2।
</details>

<details><summary>दर्पण-भाषार्थ</summary>

अर्थ: हे भाई! (परमात्मा का नाम छोड़ के) किसी को (देवी-देवताओं के वश करने के) जाप पसंद आ रहे हैं, किसी को धूणियां तपानी अच्छी लगती हैं, किसी को देव पूजा, किसी को हवन आदि के नित्य के नियम पसंद हैं और किसी को (रमता साधु बन के) धरती पर चलते जाना अच्छा लगता है।2।
</details>

<details><summary>दर्पण-पदार्थ</summary>

पद्अर्थ: तीर = काँटा, नदी का किनारा। नीर = पानी, तीर्थ स्नान। प्रिय = प्यारा।3।
</details>

<details><summary>दर्पण-भाषार्थ</summary>

अर्थ: हे भाई! किसी को किसी नदी के किनारे बैठना, किसी को तीर्थ-स्नान, और किसी को वेदों की विचार पसंद है। पर, हे नानक! परमात्मा भक्ति को प्यार करने वाला है।3।2।155।
</details>

<details><summary>दर्पण-पदार्थ</summary>

पद्अर्थ: गुन कीरति = गुणों की कीर्ति, गुणों की उपमा। निधि = खजाना। मोरी = मेरी, मेरे लिए।1। रहाउ।
</details>

<details><summary>दर्पण-भाषार्थ</summary>

अर्थ: (हे प्रभु!) तेरे गुणों की उपमा करनी ही मेरे लिए (दुनिया के सारे पदार्थों का) खजाना है।1। रहाउ।
</details>

<details><summary>दर्पण-पदार्थ</summary>

पद्अर्थ: रस = दुनिया के पदार्थों का स्वाद। जस = दुनिया के यश, वडिआईयां। रंग = जगत के खेल तमाशे। प्रभ = हे प्रभु! तोरी = तेरी।1।
</details>

<details><summary>दर्पण-भाषार्थ</summary>

अर्थ: (हे प्रभु!) तू ही (मेरे वास्ते दुनिया के पदार्थों के) स्वाद है। तू ही (मेरे लिए दुनिया के) मान-सम्मान है, तू ही (मेरे लिए) जगत के सुंदर रूप और रंग तमाशे है। हे प्रभु! मुझे तेरी ओट है तेरी ही आस है।1।
</details>

<details><summary>दर्पण-पदार्थ</summary>

पद्अर्थ: मान = आदर। धान = धन। पति = इज्जत। प्रान = जिंद (का सहारा)। गुरि = गुरु ने। जोरी = जोड़ दी है।2।
</details>

<details><summary>दर्पण-भाषार्थ</summary>

अर्थ: (हे प्रभु!) तू ही मेरा आदर-मान है, तू ही मेरा धन है, तू ही मेरी इज्जत है, तू ही मेरी जिंद (का सहारा) है। मेरी टूटी हुई (तवज्जो) को गुरु ने (तेरे साथ) जोड़ दिया है।2।
</details>

<details><summary>दर्पण-पदार्थ</summary>

पद्अर्थ: ग्रिहि = घर में। बनि = जंगल में। गाउ = गाँव, आबादी। सुनि = सूने। नेर नेरी = नजदीक से नजदीक, बहुत नजदीक।3।
</details>

<details><summary>दर्पण-भाषार्थ</summary>

अर्थ: हे प्रभु! तू ही (मुझे) घर में दिखाई दे रहा है, तू ही (मुझे) जंगल में (दिख रहा) है, तू ही (मुझे) आबादी में (दिखाई दे रहा) है, तू ही (मुझे) उजाड़ में (दिख रहा) है। हे नानक! प्रभु (हरेक जीव के) अत्यंत नजदीक बसता है।3।3।156।
</details>

[[0214]]
<details><summary>दर्पण-पदार्थ</summary>

पद्अर्थ: मातो = मस्त। रंगि = प्रेम में। हरि रंगि = हरि के प्रेम के नशे में।1। रहाउ।
</details>

<details><summary>दर्पण-भाषार्थ</summary>

अर्थ: (हे जोगी! मैं भी) मतवाला हूँ (पर मैं तो) परमात्मा के प्रेम-शराब का मतवाला हो रहा हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: ओुही = वह नाम रस ही, वह प्रेम मद ही। पीओ = पीता है। खीओ = खीवा, मस्त। गुरि = गुरु ने। उआ ही सिउ = उसी नाम नशे से ही। रातो = रंगा हुआ है।1।
</details>

<details><summary>दर्पण-टिप्पनी</summary>

नोट: ‘ओुही’ में से अक्षर ‘अ’ के साथ दो मात्राएं हैं ‘ो’ और ‘ु’। असल शब्द ‘ओही’ है। यहां पढ़ना है ‘उही’।
</details>

<details><summary>दर्पण-भाषार्थ</summary>

अर्थ: (हे जोगी!) मैंने वह नाम-मद ही पीया है, वह नाम का नशा पी के ही मैं मस्त हो रहा हूँ। गुरु ने मुझे ये नाम मद दिया है, मुझे ये दाति दी है। अब उसी नाम-मद से ही मेरा मन रंगा हुआ है।1।
</details>

<details><summary>दर्पण-पदार्थ</summary>

पद्अर्थ: भाठी = शराब निकालने वाली भट्ठी। पोचा = अर्क निकालने वाली पाईप (नालिका) पर ठण्ड पहुँचाने के लिए किया गया लेपन। पिआरो = प्याला। रूचा = रुचि, उमंग। मनि = मन में।2।
</details>

<details><summary>दर्पण-भाषार्थ</summary>

अर्थ: (हे जोगी!) परमात्मा का नाम ही (शराब निकालने वाली) भट्ठी है, वह नाम ही (शराब निकलने वाली नालिका पर ठण्डक पहुँचाने वाला) पोचा है, प्रभु का नाम ही (मेरे वास्ते) प्याला है, और नाम-मद ही मेरी लगन है। (हे जोगी!) मैं अपने मन में उसी (नाम-मदिरा का) आनंद ले रहा हूँ।2।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। केल = आनंद, चमत्कार। रहे = रह गए, समाप्त हो गए। फेर = चक्कर (जनम मरण के)। सबदि = शब्द में। परातो = परोया गया।3
</details>

<details><summary>दर्पण-भाषार्थ</summary>

अर्थ: हे नानक! (कह: हे जोगी! जिस मनुष्य का मन) गुरु के शब्द में परोया जाता है। वह आत्मिक अडोलता के चोज आनंद पाता है, उसका (प्रभु-चरणों से) मिलाप हो जाता है, और उसके जनम मरण के चक्कर खत्म हो जाते हैं।3।4।147।
</details>

<details open><summary>विश्वास-प्रस्तुतिः</summary>

रागु गौड़ी मालवा महला ५
</details>

<details><summary>मूलम्</summary>

रागु गौड़ी मालवा महला ५
</details>

<details><summary>दर्पण-पदार्थ</summary>

पद्अर्थ: मीता = हे मित्र! आगै = तेरे आगे, तेरे सामने, जिस रास्ते पर तू चल रहा है, जीवन सफर का रास्ता। बिखम = मुश्किल। पंथु = रास्ता। भैआन = भयानक, डरावना।1। रहाउ।
</details>

<details><summary>दर्पण-भाषार्थ</summary>

अर्थ: हे मित्र! परमात्मा का नाम स्मरण कर, नाम स्मरण कर। जिस जीवन पंथ पर तू चल रहा है वह रास्ता (विकारों के हमलों के कारण) मुश्किल है और डरावना है।1। रहाउ।
</details>

<details><summary>दर्पण-पदार्थ</summary>

पद्अर्थ: सेवत = स्मरण करते हुए। सेवि = स्मरण कर। कालु = मौत। साध = गुरु। जम कालु = मोह का वह जाल जो जम के हवाले करता है जो अत्मिक मौत में फंसा देता है।1।
</details>

<details><summary>दर्पण-भाषार्थ</summary>

अर्थ: (हे मित्र!) परमात्मा का नाम स्मरण करते-स्मरण करते सदा स्मरण करते रहो, मौत हर वक्त तेरे साथ बसती है। हे भाई! गुरु की सेवा कर (गुरु की शरण पड़। गुरु की शरण पड़ने से) वह (मोह-) जाल काटा जाता है जो आत्मिक मौत में फंसा देता है।1।
</details>

<details><summary>दर्पण-पदार्थ</summary>

पद्अर्थ: होम = हवन। बिचि = बीच में, इन कर्मों में। बधे = बढ़ गए। भुंचना = भोगने पड़े। बहुरि बहुरि = बारंबार। अवतार = जनम।3।
</details>

<details><summary>दर्पण-भाषार्थ</summary>

अर्थ: (हे मित्र! परमात्मा के नाम का स्मरण छोड़ के जिस मनुष्यों ने निरे) हवन किए, यज्ञ किए, तीर्थ स्नान किए, वह (इन किए कर्मों के) अहम् में फंसते चले गए उनके अंदर विकार बढ़ते गए। इस तरह नर्क और स्वर्ग दोनों भोगने पड़ते हैं, और मुड़ मुड़ जन्मों का चक्कर चलता रहता है।2।
</details>

<details><summary>दर्पण-पदार्थ</summary>

पद्अर्थ: निहचलु = सदा कायम रहने वाला, अटल। को = कोई। हो = हे भाई! साकत = परमात्मा से टूटे हुए मनुष्य, माया ग्रसित जीव।3।
</details>

<details><summary>दर्पण-भाषार्थ</summary>

अर्थ: (हे मित्र! हवन, यज्ञ, तीर्थ आदि कर्म करके लोग शिव पुरी, ब्रहम्पुरी, इन्द्रपुरी आदि की प्राप्ति की आशा बनाते हैं, पर) शिव पुरी, ब्रहम्पुरी, इन्द्रपुरी- इनमें से कोई भी जगह सदा टिके रहने वाली नहीं है। परमात्मा के स्मरण के बिना कहीं आत्मिक आनंद भी नहीं मिलता। हे भाई! परमात्मा से विछुड़े मनुष्य जनम मरन के चक्कर में पड़े रहते हैं (पैदा होते हैं मरते हैं, पैदा होते हैं मरते हैं)।3।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। तैसो = उस जैसा। पुकारि = ऊँचा बोल के। उधारु = बचाव।4।
</details>

<details><summary>दर्पण-भाषार्थ</summary>

अर्थ: (हे भाई!) जिस प्रकार गुरु ने (मुझे) उपदेश दिया है, मैंने उसी तरह ऊँचा बोल के बता दिया है। नानक कहता है: हे (मेरे) मन! सुन। परमात्मा का कीर्तन करता रह (कीर्तन की इनायत से विकारों से जनम मरण के चक्कर से) बचाव हो जाता है।4।1।158।
</details>

<details><summary>दर्पण-टिप्पनी</summary>

नोट: ये एक शब्द “गौड़ी मालवा” का है।
</details>

<details open><summary>विश्वास-प्रस्तुतिः</summary>

रागु गउड़ी माला१ महला ५
</details>

<details><summary>मूलम्</summary>

रागु गउड़ी माला१ महला ५
</details>

<details><summary>दर्पण-पदार्थ</summary>

पद्अर्थ: बाल बुधि = बालकों वाली बुद्धि से। रे = हे भाई! हरख = हर्ष, खुशी। हानि = घाटा। मिरतु = मृत्यु, मौत। चिति = चित्त में। समसरि = बराबर, एक जैसे। गुर मिले = गुरु को मिल के।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (जिस ने भी सुख आनंद पाया) बालकों वाली बुद्धि से सुख-आनंद पाया। गुरु को मिलने से (बाल-बुद्धि प्राप्त हो जाती है, और) खुशी, गमी, घाटा, मौत, दुख-सुख (ये सारे) चित्त में एक जैसे ही (प्रतीत होने लगते हैं)।1। रहाउ।
</details>

<details><summary>दर्पण-पदार्थ</summary>

पद्अर्थ: जउ लउ = जब तक। सोचउ = मैं सोचता हूँ। चितवउ = चितवता हूँ। जउ = जब। भेटिआ = मिला। सहजे = आत्मिक अडोलता में।1।
</details>

<details><summary>दर्पण-भाषार्थ</summary>

अर्थ: (हे भाई!) जब तक मैं (अपनी चतुराई की) कुछ (सोचें) सोचता रहा हूँ, चितवता रहा हूँ, तब तक मैं दुखों से भरा रहा। जब (अब मुझे) पूरा गुरु मिल पड़ा है, तब से मैं आत्मिक अडोलतमा में आनंद ले रहा हूँ।1।
</details>

<details><summary>दर्पण-पदार्थ</summary>

पद्अर्थ: जेती = जितनी। तेते = उतने। बंध = बंधन। साधू = गुरु (ने)। करु = हाथ। मसतकि = माथे पर। मुकत = (माया के बंधनों से) स्वतंत्र, मुक्त।2।
</details>

<details><summary>दर्पण-भाषार्थ</summary>

अर्थ: (हे भाई!) मैं जितने भी चतुराई के काम करता रहा, उतने ही मुझे (माया के मोह के) बंधन पड़ते गए। जब (अब) गुरु ने (मेरे) माथे पर (अपना) राथ रखा है, तब मैं (माया के मोह के बंधनों से) आजाद हो गया हूँ।2।
</details>

<details><summary>दर्पण-पदार्थ</summary>

पद्अर्थ: बिखु = जहर। बुधि = अकल। अरपी = भेटा कर दी, अर्पित कर दी। कउ = को।3।
</details>

<details><summary>दर्पण-भाषार्थ</summary>

अर्थ: (हे भाई!) जब तक मैं ये करता रहा कि (ये घर) मेरा है, (ये धन) मेरा है, (ये पुत्र) मेरे हैं, तब तक मुझे (माया के मोह के) जहर ने घेरे रखा (और उसने मेरे आत्मिक जीवन को मार दिया)। (अब गुरु की कृपा से) मैंने अपनी चतुराई, अपना मन, अपना शरीर (हरेक ज्ञानेंद्रियों को) परमात्मा के हवाले कर दिया है, तब से मैं आत्मिक अडोलता में मस्त रहता हूँ।3।
</details>

<details><summary>दर्पण-पदार्थ</summary>

पद्अर्थ: पोट = (माया के मोह की) पोटली। डान = दण्ड, सजा। डारि = फेंक के। निरभए = निडर हो गया।4।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) जब तक मैं (माया के मोह की) पोटली (सिर पर) उठाए घूमता रहा, तब तक मैं (दुनिया के डरों-सहमों का) दण्ड भरता रहा। अब मुझे पूरा गुरु मिल गया है, (उसकी किरपा से माया के मोह की) पोटली फेंक के मैं निडर हो गया हूँ।4।1।159।
</details>

<details><summary>दर्पण-पदार्थ</summary>

पद्अर्थ: भावनु = (सुख के ग्रहण करने व दुख के त्याग का) संकल्प। री = हे बहिन! गुर मिलि = गुरु को मिल के। मानि = मान के। आगिओ = आज्ञा, रजा।1। रहाउ।
</details>

<details><summary>दर्पण-भाषार्थ</summary>

अर्थ: हे बहिन! गुरु को मिल के मैंने (सुखों के ग्रहण करने व दुखों से डरने का) संकल्प छोड़ दिया है, सदा के लिए त्याग दिया है। (अब गुरु की कृपा से) परमात्मा की रजा (मीठी) मान के मुझे सारे सुख-आनंद ही हैं, खुशियां मंगल ही हैं।1। रहाउ।
</details>

[[0215]]
<details><summary>दर्पण-पदार्थ</summary>

पद्अर्थ: मानु = आदर। अहंकार = घमण्ड, अकड़न। समाने = ऐक जैसे। मसतकु = माथा। पागिओ = पैरों पर। संपत हरखु = संपक्ति का हर्ष, (आए) धन की खुशी। आपत दूखा = दुखों की आपदा, (आई) विपदा का दुख। रंगु = प्रेम।1।
</details>

<details><summary>दर्पण-भाषार्थ</summary>

अर्थ: हे बहिन! कोई मेरा आदर करे, कोई मेरे साथ घमण्डियों वाला सलूक करे, मुझे दोनों एक ही जैसे प्रतीत होते हैं। (क्यूँकि) मैंने अपना माथा (सिर) गुरु के चरणों में रख दिया है। (गुरु की किरपा से मेरे मन में) परमात्मा का प्यार बन चुका है। अब मुझे आए धन की खुशी नहीं होती, और आई बिपता से दुख प्रतीत नहीं होता।1।
</details>

<details><summary>दर्पण-पदार्थ</summary>

पद्अर्थ: बास बास = बसेरे बसेरे में, सब घरों में। री = हे सखी! उदिआन = उद्यानों में, जंगलों में। भ्रमु = भटकना। पूरन = व्यापक। सरबागिओ = सर्वज्ञ, सबके दिलों की जानने वाला।2।
</details>

<details><summary>दर्पण-भाषार्थ</summary>

अर्थ: हे बहिन! अब मुझे सब घरों में एक मालिक प्रभु ही दिखता है, जंगलों में भी मुझे वही नजर आ रहा है। गुरु संत (की किरपा से) मैंने भटकना समाप्त कर ली है, अब सबके दिल की जानने वाला प्रभु ही मुझे सर्व-व्यापक दिखता है और मैं निडर हो गया हूँ।2।
</details>

<details><summary>दर्पण-पदार्थ</summary>

पद्अर्थ: करतै = कर्तार ने। कारणु = सबब्। मनि = मन में। बुरो = बुरा। प्रसादि = किरपा से। सोइओ = सोया हुआ।3।
</details>

<details><summary>दर्पण-भाषार्थ</summary>

अर्थ: (हे बहिन! जब भी) जो भी सबब ईश्वर ने बनाया (अब मुझे अपने) मन में (वह) बुरा नहीं लगता। साधु-संगत में आ के संत जनों की किरपा से (माया के मोह में) सोया हुआ (मेरा) मन जाग उठा है।3।
</details>

<details><summary>दर्पण-पदार्थ</summary>

पद्अर्थ: ओड़ि = शरण में। रंग = आनंद। सहज = आत्मिक अडोलता।4।
</details>

<details><summary>दर्पण-भाषार्थ</summary>

अर्थ: हे दास नानक! (कह: हे प्रभु! गुरु की कृपा से) मैं तेरी ओट में आ पड़ा हूँ, मैं तेरी शरण में आ गिरा हूँ। अब मुझे कोई दुख नहीं सताता। मैं तेरे नाम का आनंद ले रहा हूँ मैं आत्मिक अडोलता के सुख माण रहा हूँ।4।2।160।
</details>

<details><summary>दर्पण-पदार्थ</summary>

पद्अर्थ: पाइआ = ढूँढ लिया है। मनि = मन में। थीआ = हो गया है। सतिगुर सबदि = गुरु के शब्द में। समाइआ = लीन हो गया हूँ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! मैंने अपने) मन में एक लाल ढूँढ लिया है। मैं गुरु के शब्द में लीन हो गया हूँ। मेरा शरीर (हरेक ज्ञानेंद्रियां) शांत हो गई हैं, मेरा मन ठंडा हो गया है।1। रहाउ।
</details>

<details><summary>दर्पण-पदार्थ</summary>

पद्अर्थ: त्रिसन = प्यास। सगल = सारी। करु = हाथ। मसतकि = माथे पर। गुरि = गुरु ने। सारी = सारा।1।
</details>

<details><summary>दर्पण-भाषार्थ</summary>

अर्थ: (हे भाई!) पूरे गुरु ने (मेरे) माथे पर (अपना) हाथ रखा है (उसकी इनायत से मैंने अपना) मन काबू में कर लिया है। (मानो) मैंने सारा जगत जीत लिया है (क्योंकि मेरी माया की) भूख उतर गई है। मेरी माया की सारी प्यास खत्म हो गई है, मैंने सारे चिन्ता-फिक्र भुला दिए हैं।1।
</details>

<details><summary>दर्पण-पदार्थ</summary>

पद्अर्थ: अघाइ रहे = तृप्त हो गए। रिद = हृदय। ते = से। चूके = हट गए। सतिगुरि = सत्गुरू ने। रे = हे भाई! मूके = समाप्त होता।2।
</details>

<details><summary>दर्पण-भाषार्थ</summary>

अर्थ: (हे भाई! माया की तरफ से मेरे अंदर की भूख) तृप्त हो गई है, मैं (माया की ओर से अपने) दिल में अघा चुका हूँ। (अब माया की खातिर) डोलने से मैं हट गया हूँ। हे भाई! सतिगुरु ने मुझे (प्रभु नाम का एक ऐसा) खजाना दिया है जो कभी खत्म होने वाला नहीं। ना ही उसमें कमी आ सकती है, ना ही वह खत्म होने वाला है।2।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। बूझ = समझ। बुझाई = समझा दी। लाहि = उतार के। भेटिओ = मिला। ताति = ईष्या, जलन।3।
</details>

<details><summary>दर्पण-भाषार्थ</summary>

अर्थ: हे भाई! एक और अनोखी बात सुनो। गुरु ने मुझे ऐसी समझ बख्श दी है (जिसकी इनायत से) जब से (मेरे अंदर से अहंकार का) परदा उतार के मुझे ठाकुर प्रभु मिला है, तब से (मेरे दिल में से) पराई ईष्या बिसर गई है।3।
</details>

<details><summary>दर्पण-पदार्थ</summary>

पद्अर्थ: अचंभउ = अचम्भा, आश्चर्यजनक चमत्कार। जिनि = जिस ने। नानक = हे नानक! सच बिगासा = सत्य का प्रकाश, सदा स्थिर प्रभु का प्रकाश। रिदै = हृदय में।4।
</details>

<details><summary>दर्पण-भाषार्थ</summary>

अर्थ: हे भाई! ये एक ऐसा आश्चर्यजनक आनंद है जो बयान नहीं किया जा सकता। इस रस को वही जानता है जिसने ये चखा है।  
हे नानक! कह: गुरु ने (मेरे अंदर परमात्मा के नाम का खजाना ला के रख दिया है, और मेरे अंदर उस सदा कायम रहने वाले परमात्मा (के ज्ञान) का प्रकाश हो गया है।4।3।161।
</details>

<details><summary>दर्पण-पदार्थ</summary>

पद्अर्थ: उबरत = उबरता है। राजा राम = प्रभु पातशाह। सरब लोक = मात लोक, पाताल लोक और आकाशलोक मिला के। मंडल = चक्र। गिरि = गिर के। धरणी = धरती पर (निम्न आत्मिक दशा में)।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) प्रभु-पातशाह के शरन पड़ के ही मनुष्य (माया के प्रभाव से) बच सकता है। मात लोक, पाताल लोक और आकाश लोक -इन सब लोकों के जीव माया के चक्कर में फंसे पड़े हैं, (माया के प्रभाव के कारण जीव उच्च आत्मिक मण्डल से) गिर गिर के निम्न आत्मिक दशा में आ पड़ते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: किन हूं न = किसी ने भी नहीं।1।
</details>

<details><summary>दर्पण-भाषार्थ</summary>

अर्थ: (पण्डित लोग तो) शास्त्रों-स्मृतियों-वेद (आदि सारे धर्म पुस्तकों को) विचारते आ रहे हैं। पर महापुरुषों ने तो यही कहा है कि परमात्मा के भजन के बिना (माया के समुंदर से) पार नहीं हुआ जा सकता, (स्मरण के बिना) किसी मनुष्य ने भी सुख नहीं पाया।1।
</details>

<details><summary>दर्पण-पदार्थ</summary>

पद्अर्थ: तीनि भवन = मातृ, पाताल व आकाश। लखमी = माया। जोरी = इकट्ठी की। लहरे = लोभ की लहरें। बूझत नाही = बुझती नहीं, मिटती नहीं। कहा = किधर? थिति = (ष्) टिकाव। पहरे पहरे = हरेक पहर, हर समय। फिरतो = भटकता फिरता है।2।
</details>

<details><summary>दर्पण-भाषार्थ</summary>

अर्थ: (हे भाई!) अगर मनुष्य सारी सृष्टि की ही माया एकत्र कर ले, तो भी लोभ की लहरें मिटती नहीं हैं। (इतनी माया जोड़ जोड़ के भी) परमात्मा की भक्ति के बिना मनुष्य कहीं भी मन का टिकाव नहीं ढूँढ सकता, हर समय ही (माया की खातिर) भटकता फिरता है।2।
</details>

<details><summary>दर्पण-पदार्थ</summary>

पद्अर्थ: बिलास = मौजें। मन मोहन = मन को मोहने वाली। कामा = कामना, वासना। जलतो = जलता। न बूझत = (आग) बुझती नहीं। ब्रिथे = व्यर्थ।3।
</details>

<details><summary>दर्पण-भाषार्थ</summary>

अर्थ: (हे भाई!) मनुष्य मन को मोहने वाली अनेक मौजें भी करता रहे, (पर, मन की विकारों वाली) वासना पूरी नहीं होती। मनुष्य तृष्णा की आग में जलता फिरता है, तृष्णा की आग कभी बुझती नहीं। परमात्मा के नाम के बिना मनुष्य के अन्य सभी उद्यम व्यर्थ चले जाते हैं।3।
</details>

<details><summary>दर्पण-पदार्थ</summary>

पद्अर्थ: सार = श्रेष्ठ। धूरा = चरण धूल।4।
</details>

<details><summary>दर्पण-भाषार्थ</summary>

अर्थ: हे मेरे मित्र! परमात्मा का नाम जपा कर, यही सब से श्रेष्ठ सुख है, और इस सुख में कोई कमी नहीं रह जाती। जो मनुष्य साधु-संगत में आ के अपना जनम मरण (का चक्र) खत्म कर लेता है, नानक उस मनुष्य के चरणों की धूल (मांगता) है।4।4।162।
</details>

<details><summary>दर्पण-पदार्थ</summary>

पद्अर्थ: मो कउ = मुझे। को = कौन? करता होइ = कर्तार का रूप हो के। जनावै = समझा सकता है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) और कौन मुझे इस तरह समझ सकता है? (वही गुरमुख) समझ सकता है (जो) कर्तार का रूप हो जाए।1। रहाउ।
</details>

<details><summary>दर्पण-पदार्थ</summary>

पद्अर्थ: इनहि = इस जीव ने। जप तप = परमात्मा का स्मरण और विकारों की तरफ से रोक के प्रयास। दह दिसि = दसों दिशाओं। दउराइओ = दौड़ाया। करि = कर के। बाध = बंधा हुआ है।1।
</details>

<details><summary>दर्पण-भाषार्थ</summary>

अर्थ: (हे भाई! गुरु के बिना और कोई नहीं समझ सकता कि) अज्ञानता में फंस के इस जीव ने स्मरण नहीं किया और विकारों को रोकने का प्रयास नहीं किया, कुछ अन्य ही (बुरे, बेमतलब काम) किए हैं। ये जीव अपने इस मन को दसों दिशाओं में भगा रहा है। ये कौन से कर्मों के कारण (माया के मोह में) बंधा हुआ है?।1।
</details>

[[0216]]
<details><summary>दर्पण-पदार्थ</summary>

पद्अर्थ: भूमि = धरती। ठाकुरु = मालिक। हउ = मैं। इहु = ये धन। पैखर = ढंगे।2।
</details>

<details><summary>दर्पण-भाषार्थ</summary>

अर्थ: (हे भाई! माया की खातिर) भटकना के कारण (माया के) मोह के कारण (जीव को) कोई अच्छी बात नहीं सूझती। इसके पैरों में माया के मोह की बाधाएं, जंजीरें पड़ी हुई हैं (जैसे गधे आदि को बढ़िया ढंगा, बाधा डाली जाती है) (मोह में फंस के जीव हर समय यही कहता है:) मैं अपनी जीवात्मा का, शरीर का, धन का, धरती का मालिक हूँ, मैं इस (धन आदि) का मालिक हूँ, ये धन आदिक मेरा है।2।
</details>

<details><summary>दर्पण-पदार्थ</summary>

पद्अर्थ: कहा = कहाँ? कमावन परिआ = कमाने काबिल था। आपहि = स्वयं ही।3।
</details>

<details><summary>दर्पण-भाषार्थ</summary>

अर्थ: (हे भाई! गुरु के बिना और कौन बताए? कि) जब (जगत-रचना से पहले) इस जीव की कोई हस्ती नहीं थी, जब केवल एक निरंजन आकार-रहित प्रभु खुद ही खुद था, जब प्रभु स्वयं ही सब कुछ करने वाला था, तब ये जीव क्या कमाने के काबिल था? (और, अब ये गुमान करता है कि मैं धन का मालिक हूँ, मैं धरती का मालिक हूँ)।3।
</details>

<details><summary>दर्पण-पदार्थ</summary>

पद्अर्थ: आपे = (प्रभु) स्वयं ही। जिनि = जिस (प्रभु) ने। सतिगुरि = गुरु ने।4।
</details>

<details><summary>दर्पण-भाषार्थ</summary>

अर्थ: हे नानक! कह: गुरु ने ही (ये तन, धन, धरती आदि की मल्कियतों का) भुलेखा दूर किया है और समझाया है कि जिस परमात्मा ने ये जगत रचना रची है वही स्वयं अपने किए कामों को जानता है और वही सब कुछ करने की स्मर्था रखता है (अज्ञानी जीव व्यर्थ ही मल्कियतों का अहंकार करता है और भटकता फिरता है)।4।4।163।
</details>

<details><summary>दर्पण-पदार्थ</summary>

पद्अर्थ: अवर = और। क्रिया = कर्म। संजम = मन को विकारों से रोकने का यत्न। ओरै = पास पास ही। मूसे = ठगे जाते हैं, लूटे जाते हैं।1। रहाउ।
</details>

<details><summary>दर्पण-टिप्पनी</summary>

नोट: ‘इहि’ है ‘इह/यह’ का बहुवचन।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के स्मरण के बिना और सारे (निहित धार्मिक) काम व्यार्थ हैं। (देवताओं को प्रसन्न करने वाले) जप करने, तप साधने, इन्द्रियों को विकारों से रोकने के लिए हठ योग के साधन करने- ये सारे (प्रभु की दरगाह से) पहले ही छीन लिए जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: आढु = आधी कौड़ी। आगै = आगे परलोक में। चलणु = साथ जाने वाला पदार्थ। कामि = काम में। ऊहा = परलोक में, प्रभु की दरगाह में।1।
</details>

<details><summary>दर्पण-भाषार्थ</summary>

अर्थ: मनुष्य वर्तों संजमों के नियमों में ही व्यस्त रहता है, पर उन उद्यमों का मूल्य उसे एक कौड़ी भी नहीं मिलता। हे भाई! जीव के साथ परलोक में साथ निभाने वाला पदार्थ और है (व्रत नेम संजम आदिक में से कोई भी) परलोक में काम नहीं आता।1।
</details>

<details><summary>दर्पण-पदार्थ</summary>

पद्अर्थ: तीरथि = तीर्थ पर। नाइ = नहाता है। अरु = तथा (‘अरु’ और ‘अरि’ में फर्क याद रखें)। धरनी = धरती। ठउर = जगह। बिधि = तरीका। लोगन ही = लोगों को ही। पतीआवै = तसल्ली देता है, निश्चय कराता है।2।
</details>

<details><summary>दर्पण-भाषार्थ</summary>

अर्थ: जो मनुष्य तीर्थों पर स्नान करता है और (त्यागी बन के) धरती पर रटन करता फिरता है (वह भी) प्रभु की दरगाह में जगह नहीं ढूँढ सकता। ऐसा कोई तरीका प्रभु की हजूरी में काम नहीं आता। वह (त्यागी इन तरीकों से) सिर्फ लोगों को ही (अपने धर्मी होने का) निश्चय दिलाता है।2।
</details>

<details><summary>दर्पण-पदार्थ</summary>

पद्अर्थ: चतुर = चार। मुख बचनी = मुंह के वचनों से, जबानी। महलु = ठिकाना। सुधाखरु = शुद्ध अक्षर, पवित्र शब्द, परमात्मा क नाम। ओहु = वह मनुष्य। झाख झखाईऐ = खुआरी ही सहता है।3।
</details>

<details><summary>दर्पण-भाषार्थ</summary>

अर्थ: (हे भाई! अगर पण्डित) चारों वेद जुबानी उचार सकता है (तो इस तरह भी) प्रभु की हजूरी में ठिकाना नहीं मिलता। जो मनुष्य परमात्मा का पवित्र नाम (स्मरणा) नहीं समझता वह (और-और उद्यमों के साथ) निरी ख्वारी ही बर्दाश्त करता है।3।
</details>

<details><summary>दर्पण-पदार्थ</summary>

पद्अर्थ: नानकु कहतो = नानक कहता है (शब्द ‘नानक’ व ‘नानकु’ का फर्क)। जि = जो मनुष्य। पार गरामी = तैराक, पार लांघने लायक। मनहु = मन से। गुमानी = गुमान, अहंकार।4।
</details>

<details><summary>दर्पण-भाषार्थ</summary>

अर्थ: (हे भाई!) नानक ये एक विचार की बात कहता है, जो मनुष्य इसे इस्तेमाल में ले आता है वह संसार समुंदर से पार लांघने के लायक हो जाता है (वह विचार ये है - हे भाई!) गुरु की शरण पड़। अपने मन में से अहंकार दूर कर, और परमात्मा का नाम स्मरण कर।4।6।164।
</details>

<details><summary>दर्पण-पदार्थ</summary>

पद्अर्थ: माधउ = (मा = धव। मा = माया। धव = पति) हे माया के पति परमात्मा। मुखि = मुंह से। कहीऐ = कह सकें। हम ते = हमसे। सुआमी = हे स्वामी!।1। रहाउ।
</details>

<details><summary>दर्पण-भाषार्थ</summary>

अर्थ: (हे स्वामी प्रभु!) हम जीवों से कुछ नहीं हो सकता। जिस तरह तू हमें रखता है, उसी तरह हम रहते हैं। हे माया के पति प्रभु! हे हरि! (मेहर कर, ताकि हम) तेरा नाम मुंह से उचार सकें।1। रहाउ।
</details>

<details><summary>दर्पण-पदार्थ</summary>

पद्अर्थ: कि = क्या? इसु हाथि = इस (जीव) के हाथि में। जितु = जिस तरफ। तित ही = उस तरफ ही। खसम = हे पति!।1।
</details>

<details><summary>दर्पण-टिप्पनी</summary>

(नोट: शब्द ‘जितु’ की तरह ‘तितु’ के आखिर में भी ‘ु’ मात्रा थी, जो क्रिया विशेषण ‘ही’ के कारण हट गई है)।
</details>

<details><summary>दर्पण-भाषार्थ</summary>

अर्थ: हे मेरे सर्व-व्यापक खसम प्रभु! ये जीव क्या करें? ये हैं क्या करने के काबिल? इन बिचारों के हाथ में है क्या? (ये जीव अपने आप कुछ नहीं करता, कुछ नहीं कर सकता, इसके हाथ में कोई ताकत नहीं)। जिस तरफ तू इसे लगाता है, उसी तरफ ये लगा फिरता है।1।
</details>

<details><summary>दर्पण-पदार्थ</summary>

पद्अर्थ: दाते = हे दातार! एक रूप लिव = अपने एक स्वरूप की लगन। लावहु = पैदा करो। पहि = पास।2।
</details>

<details><summary>दर्पण-भाषार्थ</summary>

अर्थ: हे सारे जीवों को दातें देने वाले प्रभु! मेहर कर, मुझे सिर्फ अपने ही स्वरूप की लगन बख्श। मैं नानक की परमात्मा के पास (यही) विनती है (-हे प्रभु!) मुझसे अपना नाम जपा।2।7।165।
</details>

<details open><summary>विश्वास-प्रस्तुतिः</summary>

रागु गउड़ी माझ१ महला ५
</details>

<details><summary>मूलम्</summary>

रागु गउड़ी माझ१ महला ५
</details>

<details><summary>दर्पण-पदार्थ</summary>

पद्अर्थ: दीन दइआल = हे गरीबों पे तरस करने वाले! दामोदर = (दामन् = रस्सी, तड़ागी। उदर = पेट, कमर। दामोदर = जिसके कमर पे तगाड़ी है, कृष्ण) हे प्रभु! राइआ = हे पातशाह! जन = सेवक। वछलु = वत्सल, प्यारा। बिरद = गरीब निवाज वाला मूल स्वभाव। जाई = जगहों में।1।
</details>

<details><summary>दर्पण-भाषार्थ</summary>

अर्थ: हे गरीबों पर तरस करने वाले प्रभु पातशाह जी! तूने करोड़ों लोगों को अपने सेवक बना के अपनी सेवा-भक्ति में लगाया हुआ है। भगतों का प्यारा होना- ये तेरा मूल स्वभाव बना आ रहा है। हे प्रभु! तू सब जगहों पर मौजूद है।1।
</details>

<details><summary>दर्पण-पदार्थ</summary>

पद्अर्थ: किउ = कैसे? पेखा = मैं देखूँ। सुकरणी = श्रेष्ठ करनी। चरणी = चरणों की। जीउ = जीवात्मा। वताई = मैं सदके करूँ। बलि जाई = बलिहार जाऊँ, कुर्बान जाऊँ। निवि निवि = झुक झुक के। लागउ = मैं लगूँ। पाई = पैरों में।2।
</details>

<details><summary>दर्पण-भाषार्थ</summary>

अर्थ: (हे भाई!) मैं कैसे उस प्रभु प्रीतम का दर्शन करूँ? वह कौन सी श्रेष्ठ करनी है (जिससे मैं उसे देखूँ)? (जहां भी पूछूँ यही उक्तर मिलता है कि) मैं संत जनों की दासी बनूँ ओर उनके चरणों की सेवा करूँ। मैं अपनी ये जिंद उस प्रभु पातशाह पर से सदके करूँ, और, उस पर से कुर्बान हो जाऊँ। झुक झुक के मैं सदा उसके पैर लगती रहूँ।2।
</details>

<details><summary>दर्पण-पदार्थ</summary>

पद्अर्थ: तीरथि = तीर्थ पर। धिआई = मैं ध्याता हूँ।3।
</details>

<details><summary>दर्पण-भाषार्थ</summary>

अर्थ: (हे भाई!) कोई पण्डित (बन के) वेद आदिक धर्म-पुस्तकें खोजता रहता है, कोई (दुनिया से) वैरागवान हो के (हरेक) तीर्थ पर स्नान करता फिरता है, कोई गीत गाता है, नाद बजाता है, कीर्तन करता है, पर मैं परमात्मा का वह नाम जपता रहता हूँ जो (मेरे अंदर) निर्भयता पैदा करता है।3।
</details>

[[0217]]
<details><summary>दर्पण-पदार्थ</summary>

पद्अर्थ: पतित = विकारों में गिरे हुए। लगि = लग के। भ्रमु = भटकना। काटि = काट के। कीए = कर दिए, बना दिए। गुर = हे गुरु! पूराई = पूरी की है।4।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्यों पे मेरे स्वामी प्रभु जी दयावान होते हैं, वे मनुष्य गुरु के चरणों में लग के (पहले विकारों में) गिरे हुए (होने के बावजूद भी) स्वच्छ आचरण वाले बन जाते हैं। गुरु (उनके अंदर से माया की) भटकना दूर करके (हरेक किस्म का मलीन) डर दूर कर के उन मनुष्यों को निर्वेर बना देता है।  
हे गुरु! तूने ही मेरे मन की भी (स्मरण की) आस पूरी की है।4।
</details>

<details><summary>दर्पण-पदार्थ</summary>

पद्अर्थ: जिनि = जिस ने। जिसु = जिस को। तिसु = उस की। सभ = सारी। सहजि = आत्मिक अडोलता में। समाई = लीनता।5।
</details>

<details><summary>दर्पण-भाषार्थ</summary>

अर्थ: हे दास नानक! (कह:) जिस मनुष्य ने परमात्मा का नाम धन ढूँढ लिया, वह धनाढ बन गया। जिस मनुष्य ने परमात्मा का नाम स्मरण किया वह (लोक परलोक में) शोभा वाला हो गया। जिस मनुष्य को गुरु की संगति मिल गई, उसकी सारी करनी श्रेष्ठ बन गई। उस मनुष्य को आत्मिक अडोलता में लीनता प्राप्त हो गई।5।1।166।
</details>

<details><summary>दर्पण-पदार्थ</summary>

पद्अर्थ: हमारै = मेरे हृदय घर में। रैणि = रात। सासि सासि = हरेक श्वास के साथ। चितारे = मैं तुझे याद करता हूँ। संत देउ = मैं संतों को देता हूँ। संदेसा = संदेश। पै = पड़ कर।1।
</details>

<details><summary>दर्पण-भाषार्थ</summary>

अर्थ: हे मेरे प्यारे राम जी! मेरे हृदय घर में आ बस। मैं रात दिन हरेक सांस के साथ तुझे याद करता हूँ। (तेरे) संत जनों के चरणों में पड़ कर मैं (तेरे को) संदेश भेजता हूँ (कि, हे मेरे प्यारे राम जी!) मैं तेरे बगैर किसी तरह भी (इस संसार समुंदर को) पार नहीं लांघ सकता।1।
</details>

<details><summary>दर्पण-पदार्थ</summary>

पद्अर्थ: संगि तुमारै = तेरी संगति में। वणि = वन में। त्रिणि = तृण में। वणि त्रिणि = सारी बनस्पति में। त्रिभवहण = तीनों भवनों वाले संसार में। सेज = हृदय सेज। बिगसंदा = खिला हुआ। लहीऐ = मिलता है।2।
</details>

<details><summary>दर्पण-भाषार्थ</summary>

अर्थ: (हे मेरे प्यारे राम जी!) तेरी संगति में रह के मैं आनंद लेता हूँ। सारी बनस्पति में और तीन भवनों वाले संसार में (तुझे देख के) मैं परम सुख परम आनंद (अनुभव करता हूँ)। मेरे हृदय की सेज सुंदर बन गई है, मेरा ये मन खिल गया है। (हे मेरे प्यारे राम जी!) तेरा दर्शन करके ये (आत्मिक) सुख मिलता है।2।
</details>

<details><summary>दर्पण-पदार्थ</summary>

पद्अर्थ: पखारि = धो के। करी = करूँ। अरचा = अर्चना, फूलों की भेट। बिनउ = विनती। कहीऐ = (हे संत जनो!) कह देनी।3।
</details>

<details><summary>दर्पण-भाषार्थ</summary>

अर्थ: (हे मेरे प्यारे राम जी! तेरे संत जनों के पास मैं विनती करता हूँ कि) मालिक प्रभु के पास मेरी ये विनती कहना- (हे मेरे राम जी! मेहर कर, मैं तेरे संत जनों के) चरण धो के उनकी सदा सेवा करता रहूँ- यही मेरे वास्ते देव-पूजा है, यही मेरे लिए देवताओं के लिए फूल भेट है और यही देवताओं के आगे नमस्कार है।3।
</details>

<details><summary>दर्पण-पदार्थ</summary>

पद्अर्थ: इछ = चाह। पुंनी = पूरी हो गई है। परहरिआ = दूर हो गया है। जपै जपि = जप जप के। अजरु = जरा रहित, जिसे बुढ़ापा नहीं आ सकता, कम ना होने वाला।4।
</details>

<details><summary>दर्पण-भाषार्थ</summary>

अर्थ: (हे भाई! प्यारे राम की किरपा से) मेरी (उससे मिलाप की) अभिलाषा पूरी हो गई है, मेरा मन आत्मिक जीवन वाला हो गया है, मेरा शरीर (भाव, हरेक ज्ञानेंद्रिय) हरा हो गया है, (प्यारे राम का) दर्शन करके मेरा सारा दुख दूर हो गया है, प्यारे राम जी का नाम जप जप के मैंने (संसार-समुंदर को) पार कर लिया है।  
हे नानक! (उस प्यारे राम जी का दर्शन करने से) ये एक ऐसा सुख पा लेते हैं जो कभी कम होने वाला नहीं है।4।2।167।
</details>

<details><summary>दर्पण-पदार्थ</summary>

पद्अर्थ: साजन = हे सज्जन हरि! मन मित = हे मेरे मन के मित्र हरि! जीउ भि = जिंद भी। वारे = सदके। प्राण अधारे = हे मेरी जिंद के आसरे!।1।
</details>

<details><summary>दर्पण-भाषार्थ</summary>

अर्थ: हे मेरे प्यारे सज्जन प्रभु! हे मेरे मन के मित्र प्रभु! हे मेरी जिंद के आसरे प्रभु! (मेरी विनती) ध्यान से सुन। (मेरा ये) मन तेरा दिया हुआ है, मेरी ये जीवात्मा भी तेरी ही दी हुई है। मैं (ये सब कुछ तुझ पर से) कुर्बान करता हूँ। मुझे भूलना नहीं, मैं सदा तेरी शरण पड़ा रहूँ।1।
</details>

<details><summary>दर्पण-पदार्थ</summary>

पद्अर्थ: मनु जीवै = मन जीअ पड़ता है, आत्मिक जीवन मिल जाता है। भाई = हे भाई! परसादी = कृपा से। पाई = पैरों में, मैं पड़ता हूँ, मैं प्राप्त करता हूँ। कीआ = की। जाई = सारी जगहें। कउ = को से। बलि जाई = मैं कुर्बान जाता हूँ।2।
</details>

<details><summary>दर्पण-भाषार्थ</summary>

अर्थ: हे भाई! जिस हरि प्रभु को मिलने से आत्मिक जीवन प्राप्त हो जाता है, वह हरि प्रभु गुरु की किरपा से ही मिल सकता है। (हे भाई! मेरा मन तन) सब कुछ प्रभु का ही दिया हुआ है, (जगत की) सभी जगहें प्रभु की ही हैं। मैं सदा उस प्रभु से ही सदके जाता हूँ।2।
</details>

<details><summary>दर्पण-पदार्थ</summary>

पद्अर्थ: निधानु = खजाना। लिव = लगन।3।
</details>

<details><summary>दर्पण-भाषार्थ</summary>

अर्थ: (हे भाई! परमात्मा का) ये (नाम सारे पदार्थों का) खजाना (है, कोई) भाग्यशाली मनुष्य ही ये नाम जपता है। पवित्र स्वरूप प्रभु के नाम से (उस भाग्यशाली मनुष्य की लगन लग जाती है, जिस भाग्यशाली मनुष्य को) पूरा गुरु मिल जाता है, वह हरेक किस्म का दुख दूर कर लेता है, वह आठों पहर परमात्मा के महिमा के गीत गाता रहता है।3।
</details>

<details><summary>दर्पण-पदार्थ</summary>

पद्अर्थ: सचा = सदा कायम रहने वाला। साहु = शाहूकार। वणजारा = व्यापारी। रासि = राशि, पूंजी, संपत्ति, धन-दौलत। सचु = सदा टिके रहने वाला।4।
</details>

<details><summary>दर्पण-भाषार्थ</summary>

अर्थ: (हे मेरे प्यारे सज्जन प्रभु! हे हरि! तेरा नाम कीमती पदार्थों का श्रोत) है। हे हरि! तू सदा कायम रहने वाला (उन रत्न पदार्थों का) शाहूकार है, तेरा भक्त उन रत्न पदार्थों का व्यापार करने वाला है। हे हरि! तेरा नाम-धन (तेरे भक्तों की) संपत्ति है, तेरा भक्त यही सदा स्थिर रहने वाला वणज करता है। हे दास नानक! (कह: हे हरि!) मैं (तुझसे और तेरे भक्त से) सदा कुर्बान जाता हूँ।4।3।168।
</details>

<details open><summary>विश्वास-प्रस्तुतिः</summary>

रागु गउड़ी माझ२ महला ५
</details>

<details><summary>मूलम्</summary>

रागु गउड़ी माझ२ महला ५
</details>

<details><summary>दर्पण-पदार्थ</summary>

पद्अर्थ: करते = हे कर्तार! माणु = फखर, गर्व। जोरि तुमारै = तेरी ताकत के आसरे। सुखि = सुख से। वसा = बसूँ, मैं बसता हूँ। नीसाणु = परवाना, राहदारी।1। रहाउ।
</details>

<details><summary>दर्पण-भाषार्थ</summary>

अर्थ: हे कर्तार! तू मेरे वास्ते गर्व वाली जगह है, तू मेरा मान है। हे कर्तार! तेरे बल पर मैं सुखी बसता हूँ, तेरी सदा स्थिर महिमा की वाणी (मेरे जीवन सफर में मेरे वास्ते) राहदारी है।1। रहाउ।
</details>

<details><summary>दर्पण-पदार्थ</summary>

पद्अर्थ: सभे = सारी। जातीआ = मैंने समझीं। चुप कीआ = लापरवाह हुआ रहा। सुरति = सूझ।1।
</details>

<details><summary>दर्पण-भाषार्थ</summary>

अर्थ: हे कर्तार! माया में मोहित जीव पदार्थों की सारी बातें सुन के समझता भी है, फिर भी परवाह नहीं करता, और कभी भी (परमार्थ की तरफ) ध्यान नहीं देता।1।
</details>

[[0218]]
<details><summary>दर्पण-पदार्थ</summary>

पद्अर्थ: देइ = देता है। सारता = इशारा। अखी = आँखों से। मूलि न = बिल्कुल नहीं। कहिआ = कहा हुआ।2।
</details>

<details><summary>दर्पण-भाषार्थ</summary>

अर्थ: अगर कोई गुरमुखि कोई इशारा अथवा संकेत देता भी है (कि यहां सदा स्थिर नहीं रहना, फिर) ये बातें आँखों से भी देख लेते हैं (कि सब चले जा रहे हैं) पर जीव ऐसा कोई मूर्ख लोभी है कि (ऐसी) कही हुई बात बिल्कुल नहीं सुनता।2।
</details>

<details><summary>दर्पण-पदार्थ</summary>

पद्अर्थ: किआ गणी = मैं क्या गिनूँ? मैं क्या बताऊूं। इकतु = एक में। सादि = स्वाद में। इकतु सादि = एक ही स्वाद में। मुठी = ठगी जा रही है। इकु अधु = कोई एक-आध, कोई विरला। नाइ = नाम में। रसीअड़ा = रस लेने वाला। जाइ = जगह। वुठी = कृपा करके दी हुई।3।
</details>

<details><summary>दर्पण-भाषार्थ</summary>

अर्थ: (हे भाई!) मैं किसी एक की, दो या चार की क्या बात बताऊँ? सारी ही सृष्टि एक ही स्वाद में ठगी जा रही है। कोई विरला मनुष्य परमातमा के नाम में रस लेने वाला है, कोई एक-आध हृदय-स्थल ही कृपा पात्र मिलता है।3।
</details>

<details><summary>दर्पण-पदार्थ</summary>

पद्अर्थ: सचे दरि = सदा स्थिर प्रभु के दर पर। रंगि = रंग में, प्रेम रंग में। तिन = उनसे।4।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की भक्ति करने वाले लोग सदा स्थिर रहने वाले परमात्मा के दर पर शोभा पाते हैं, और दिन रात आत्मिक आनंद का लुत्फ लेते हैं। हे दास नानक! (कह: जो मनुष्य) परमेश्वर के प्रेम रंग में रंगे रहते हैं, मैं उनसे कुर्बान जाता हूँ।4।1।169।
</details>

<details><summary>दर्पण-पदार्थ</summary>

पद्अर्थ: दुख भंजनु = दुखों का नाश करने वाला। जी = हे जी! गिआनु = प्रभु से सांझ पाने वाला उपदेश।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! तेरा नाम दुखों का नाश करने वाला है, तेरा नाम दुखों का नाश करने वाला है। (हे भाई!) ये नाम आठों पहर स्मरणा चाहिए- पूरे सतिगुरु का यही उपदेश है जो परमात्मा के साथ गहरी सांझ डाल सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: जितु = जिस में। घटि = हृदय में। जितु घटि = जिस हृदय में (जिसु घटि = जिस मनुष्य के दिल में)। जम कंकरु = जम का दास, जम दूत। नेड़ि = नजदीक। रसना = जीभ (से)।1।
</details>

<details><summary>दर्पण-भाषार्थ</summary>

अर्थ: (हे भाई!) जिस हृदय में परमात्मा आ बसता है, वही हृदय-स्थल सुंदर बन जाता है। जो मनुष्य अपनी जीभ से परमात्मा के गुण गाता है, जमदूत उसके पास नहीं फटकता (उसे मौत का डर नहीं छू सकता)।1।
</details>

<details><summary>दर्पण-पदार्थ</summary>

पद्अर्थ: सुरति = सूझ। ना जापै आराधि = मुझे तेरी अराधना नहीं सूझती। जग जीवना = हे जगत की जिंदगी के (आसरे)! अगम = हे अगम्य (पहुँच से परे)! अगाधि = हे अथाह!।2।
</details>

<details><summary>दर्पण-भाषार्थ</summary>

अर्थ: हे जगत की जिंदगी के आसरे! हे मेरे पालनहार मालिक! हे अगम्य (पहुँच से परे) प्रभु! हे अथाह प्रभु! मैंने (अब तक) तेरी सेवा-भक्ति की सूझ की कद्र ना जानी, मुझे तेरे नाम की आराधना करनी नहीं सूझी, (पर अब) मैंने तेरा आसरा लिया है।2।
</details>

<details><summary>दर्पण-पदार्थ</summary>

पद्अर्थ: गुसाईआ = सृष्टि के मालिक। सतिगुरि = सत्गुरू ने।3।
</details>

<details><summary>दर्पण-भाषार्थ</summary>

अर्थ: (हे भाई!) सृष्टि के मालिक प्रभु जिस मनुष्य पर मेहरवान होते हैं, उसके सारे फिक्र और कष्ट मिट जाते हैं। जिस मनुष्य की गुरु ने स्वयं रक्षा की, उसे (सोग-संताप आदि का) सेक नहीं लगता।3।
</details>

<details><summary>दर्पण-पदार्थ</summary>

पद्अर्थ: दयु = प्यार करने वाला प्रभु। सचा = सदा स्थिर रहने वाला। गुरि तुठै = अगर गुरु मेहरबान हो जाए। गुरि = गुरु के द्वारा। तूठै = मेहरबान हो के।4।
</details>

<details><summary>दर्पण-भाषार्थ</summary>

अर्थ: (हे भाई!) गुरु नारायण का रूप है, गुरु सब पर दया करने वाले प्रभु का स्वरूप है। गुरु उस कर्तार का रूप है जो सदा कायम रहने वाला है। अगर गुरु प्रसन्न हो जाए तो सब कुछ प्राप्त हो जाता है।  
हे दास नानक! (कह:) मैं गुरु से सदके हूँ।4।2।170।
</details>

<details><summary>दर्पण-पदार्थ</summary>

पद्अर्थ: जपि = जप के। कामा = सारे काम।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) सदा परमात्मा का नाम जप के सारे काम सफल हो जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: हरि जसु = हरि की महिमा। जिस ते = जिस तरफ से।1।
</details>

<details><summary>दर्पण-टिप्पनी</summary>

नोट: ‘जिस ते’ में शब्द ‘जिसु’ की ‘ु’ मात्रा संबंधक ‘ते’ के कारण हट गई है।
</details>

<details><summary>दर्पण-भाषार्थ</summary>

अर्थ: (हे भाई!) राम राम गोबिंद गोबिंद जपते हुए मुंह पवित्र हो जाता है। (दुनिया में) वही मनुष्य (असल) भाई है, (असल) मित्र है, जिससे परमात्मा की महिमा सुनी जाए।1।
</details>

<details><summary>दर्पण-पदार्थ</summary>

पद्अर्थ: सभि = सारे। जिसु माहि = जिस (परमात्मा के वश) में। मनहु = मन से।2।
</details>

<details><summary>दर्पण-भाषार्थ</summary>

अर्थ: (हे भाई!) उस गोबिंद को अपने मन से कभी भुलाना नहीं चाहिए, जिसका स्मरण करने से सारे दुख दूर हो जाते हैं, और जिसके वश में (दुनिया के) सारे पदार्थ, सारे फल और सारे आत्मिक गुण हैं।2।
</details>

<details><summary>दर्पण-पदार्थ</summary>

पद्अर्थ: जिसु लड़ि = जिस (प्रभु) के पल्ले में। लगिऐ = लगने से। जीवीऐ = जी जाते हैं, आत्मिक जीवन मिल जाता है। भवजलु = संसार समुंदर। साधू संगि = गुरु की संगति में। उधारु = (विकारों से) बचाव। दरबारि = (प्रभु के) दरबार में।3।
</details>

<details><summary>दर्पण-भाषार्थ</summary>

अर्थ: (हे भाई! उस गोबिंद को अपने मन से कभी भी भुलाना नहीं चाहिए) जिसका आसरा लेने से आत्मिक जीवन मिल जाता है, संसार समुंदर से पार लांघ जाते हैं। गुरु की संगति में मिल के (जिसका स्मरण करने से विकारों से) बचाव हो जाता है और प्रभु की हजूरी में सही स्वीकार हो जाते हैं।3।
</details>

<details><summary>दर्पण-पदार्थ</summary>

पद्अर्थ: जसु = महिमा। रासि = राशि, संपत्ति, धन-दौलत। दरि सचै = सदा सिथर प्रभु के दर पे।4।
</details>

<details><summary>दर्पण-भाषार्थ</summary>

अर्थ: हे नानक! गोपाल प्रभु की महिमा आत्मिक जीवन देने वाली है, प्रभु की महिमा संत जनों के वास्ते राशि (संपत्ति, धन-दौलत) है। प्रभु का नाम जप के (संत जन विकारों से) बच निकलते हैं, और सदा स्थिर प्रभु के दर पर से शाबाश हासिल करते हैं।4।3।171।
</details>

<details><summary>दर्पण-पदार्थ</summary>

पद्अर्थ: जिंदू = हे जिंदे! सेती = साथ।1। रहाउ।
</details>

<details><summary>दर्पण-टिप्पनी</summary>

नोट: ‘जिंदू’ मैन शब्द ‘जिंदु’ उकरांत है व स्त्रीलिंग है। संबोधन में या संबंधक के साथ इसकी ‘ु’ की मात्रा दीर्घ हो जाती है और ‘ू’ लग जाती है। इसी तरह शब्द ‘खाकु’ से ‘खाकू’।
</details>

<details><summary>दर्पण-भाषार्थ</summary>

अर्थ: हे मेरी जिंदे! तू हरि के प्यारे लगने वाले गुण गाती रहा कर। सदा स्थिर रहने वाले परमात्मा के साथ रंगे रहने से उस मनुष्य को भी (हर जगह) आदर मिल जाता है, जिसे पहले कोई जगह नहीं मिलती।1। रहाउ।
</details>

<details><summary>दर्पण-पदार्थ</summary>

पद्अर्थ: साद = स्वाद। सभि = सारे। फिटु = फिटकार के लायक।1।
</details>

<details><summary>दर्पण-टिप्पनी</summary>

नोट: ‘होरि’ है ‘होर’ का बहुवचन है।
</details>

<details><summary>दर्पण-भाषार्थ</summary>

अर्थ: (हे मेरी जिंदे! हरि के मीठे गुणों के मुकाबले दुनिया के) सारे स्वाद फीके हैं। (इन स्वादों में पड़ने से) शरीर (हरेक ज्ञानेंद्रिय) फीकी (रूखी) हो जाती है, मन खुश्क हो जाता है। परमेश्वर का नाम जपने से वंचित होकर मनुष्य जो कुछ भी करता है, उससे जिंदगी धिक्कारयोग्य हो जाती है।1।
</details>

<details><summary>दर्पण-पदार्थ</summary>

पद्अर्थ: अंचलु = पल्ला। गहि कै = पकड़ के। साध = गुरु। उधरै = बच जाता है।2।
</details>

<details><summary>दर्पण-भाषार्थ</summary>

अर्थ: (हे मेरी जिंदे!) गुरु का पल्ला पकड़ के इस संसार (-समुंदर) से पार लांघ सकते हैं। (हे जिंदे!) परमात्मा की आराधना करनी चाहिए। (जो मनुष्य आराधना करता है, उसका) सारा परिवार (संसार समुंदर के विकारों की लहरों में से) बच निकलता है।2।
</details>

<details><summary>दर्पण-पदार्थ</summary>

पद्अर्थ: हिरदै = दिल में (बसाने के लिए)। देइ = देता है।3।
</details>

<details><summary>दर्पण-भाषार्थ</summary>

अर्थ: (हे मेरी जिंदे!) जो गुरमुख परमात्मा का नाम हृदय में (बसाने के लिए) देता है, वही असल सज्जन है, वही असल संबंधी है, वही असली मित्र है, (क्योंकि वह हमारे अंदर से) सारे अवगुण दूर करके (हमारी) भलाई करता है।3।
</details>

<details><summary>दर्पण-पदार्थ</summary>

पद्अर्थ: थेहु = गाँव, आबादी। निधान = खजाने। जाचकु = भिखारी। दरि = दर पे। प्रभ = हे प्रभु! तुध नो = तुझे, तेरे नाम को।4।
</details>

<details><summary>दर्पण-भाषार्थ</summary>

अर्थ: (हे मेरी जिंदे!) परमात्मा के चरण ही (सारे पदार्थों के) खजाने हैं (जीव के साथ निभने वाला) माल है, खजाना है (जीव के वास्ते असली) बसेरा व घर है।  
हे प्रभु! (तेरे दर का) भिखारी नानक तेरे दर पर तेरे नाम-दान के तौर पर मांगता है।4।4।172।
</details>

[[0219]]
<details open><summary>विश्वास-प्रस्तुतिः</summary>

रागु गउड़ी महला ९ ॥
</details>

<details><summary>मूलम्</summary>

रागु गउड़ी महला ९ ॥
</details>

<details><summary>दर्पण-पदार्थ</summary>

पद्अर्थ: साधो = हे संत जनो! तिआगउ = त्यागो, तिआगहु।
</details>

<details><summary>दर्पण-टिप्पनी</summary>

(नोट: जो नियम गुरु तेग बहादर साहिब जी की वाणी के बिना सब जगह इस्तेमाल हुआ मिलता है उसके अनुसार शब्द ‘तिआगहु’ है। इसी तरह ‘भागउ’ की जगह ‘भागहु’)।
</details>

<details><summary>दर्पण-पदार्थ</summary>

ता ते = उससे। अहि = दिन। निसि = रात।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! (अपने) मन का अहंकार छोड़ दो। काम और क्रोध (भी) बुरे मनुष्य की संगत (समान ही) हैं। इससे (भी) दिन रात (हर वक्त) परे रहो।1। रहाउ।
</details>

<details><summary>दर्पण-पदार्थ</summary>

पद्अर्थ: सम = बराबर, एक जैसे। करि = करके। अउरु = और। मानु = आदर। अपमाना = निरादरी। हरख = खुशी। सोग = गम। अतीता = परे, विरक्त, निर्लिप। तिनि = उस (मनुष्य) ने। ततु = जिंदगी का राज, अस्लियत।1।
</details>

<details><summary>दर्पण-भाषार्थ</summary>

अर्थ: (हे संत जनो! जो मनुष्य) सुख और दुख दोनों को एक समान जानता है, और जो आदर व निरादर को भी एक समान जानता है। (कोई मनुष्य उसका आदर करे तो भी परवाह नहीं,) और जो मनुष्य खुशी और गमी दोनों से निर्लिप रहता है (खुशी के समय अहंकार में नहीं आ जाता और गमी के वक्त घबरा नहीं जाता) उसने जगत में जीवन के भेद को समझ लिया है।1।
</details>

<details><summary>दर्पण-पदार्थ</summary>

पद्अर्थ: उसतति = खुशामद। पदु = दर्जा, आत्मिक अवस्था। निरबाना = वासना रहित। किन हू = किसी विरले ने। गुरमुखि = गुरु की शरण पड़ कर।2।
</details>

<details><summary>दर्पण-भाषार्थ</summary>

अर्थ: (हे संत जनो! उस मनुष्य ने अस्लियत ढूँढ ली है जो) ना किसी की खुशामद करता है ना ही किसी की निंदा, और जो उस आत्मिक अवस्था को सदा तलाश करता है जहां कोई वासना छू नहीं सकती। (पर) हे नानक! ये (जीवन-) खेल (खेलनी) मुश्किल है। कोई विरला मनुष्य ही गुरु की शरण पड़ कर इसे समझता है।2।1।
</details>

<details><summary>दर्पण-पदार्थ</summary>

पद्अर्थ: रामि = राम ने। इकि = कोई मनुष्य। बिनसै = मरता है। असथिरु = सदा कायम रहने वाला। मानै = मानता है, समझता है। लखिओ न जाई = बयान नहीं किया जा सकता।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! परमात्मा ने (जगत की ये आश्चर्यजनक) रचना रच दी है (कि) एक मनुष्य (तो) मरता है (पर) दूसरा मनुष्य (उसे मरता देख के भी अपने आप को) सदा टिके रहने वाला समझता है। ये एक आश्चर्यजनक तमाशा है जो बयान नहीं किया जा सकता।1। रहाउ।
</details>

<details><summary>दर्पण-पदार्थ</summary>

पद्अर्थ: बसि = वश में। प्रानी = जीव। हरि मूरति = हरि की मूर्ति, परमात्मा की हस्ती। झूठा = नाशवान। साचा = सदा स्थिर रहने वाला। रैनाई = रात (का)।1।
</details>

<details><summary>दर्पण-भाषार्थ</summary>

अर्थ: (हे संत जनो!) मनुष्य काम के, क्रोध के, मोह के काबू में रहता है और परमात्मा की हस्ती को भुलाए रखता है। ये शरीर सदा साथ रहने वाला नहीं है, पर मनुष्य इसे सदा कायम रहने वाला समझता है, जैसे रात को (सोते समय जो) सपना (आता है मनुष्य नींद की हालत में उस सपने को असली घटित हो रही बात समझता है)।1।
</details>

<details><summary>दर्पण-पदार्थ</summary>

पद्अर्थ: सगल = सारा। बादर = बादल। छाई = छाया। जानिओ = जाना है। मिथिआ = नाशवान। रहिओ = टिका रहता है।2।
</details>

<details><summary>दर्पण-भाषार्थ</summary>

अर्थ: (हे संत जनो!) जैसे बादल की छाया (सदा एक जगह टिकी नहीं रह सकती, वैसे ही) जो कुछ (जगत में) दिखाई दे रहा है ये सब कुछ (अपने-अपने समय में) नाश हो जाता है। हे दास नानक! (जिस मनुष्य ने) जगत को नाशवान समझ लिया है, वह (सदा स्थिर रहने वाले) परमात्मा की शरण पड़ा रहता है।2।2।
</details>

<details><summary>दर्पण-पदार्थ</summary>

पद्अर्थ: कउ = को। जसु = महिमा। मनि = मन में। अहि = दिन। निसि = रात। मगनु = मस्त। मै = में। कहु = कहो, बताओ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मनुष्य को परमात्मा की महिमा (अपने) मन में (बसानी) नहीं आती। (हे भाई!) बताओ, वह मनुष्य कैसे परमात्मा के गुण गा सकता है जो दिन रात माया (के मोह) में मस्त रहता है?।1। रहाउ।
</details>

<details><summary>दर्पण-पदार्थ</summary>

पद्अर्थ: ममता = (मम = मेरा) अपनत्व। सिउ = साथ। इह बिधि = इस तरह। बिधि = तरीका। आपु = अपने आप को। म्रिग = मृग, हिरन। त्रिसना = तृष्णा, प्यास। म्रिग त्रिसना = ठगनीरा, वह ख्याली पानी जो हिरन को प्यास के समय अपने पीछे भगाई फिरती है (चमकती रेत हिरन को पानी प्रतीत होती है, वह पीने के लिए दौड़ता है, पानी वाला दृश्य उसे आगे आगे भगाए जाता है, मृग मारीचिका)। देखि = देख कर। तासि = उस (ठगनीरे) की ओर।1।
</details>

<details><summary>दर्पण-भाषार्थ</summary>

अर्थ: (हे भाई! माया के मोह में मस्त रहने वाला मनुष्य) पुत्र-मित्र-माया (आदि) की ममता से बंधा रहता है, और इस तरह अपने आप को (मोह के बंधनों में) बांधे रखता है। (माया-ग्रसित मनुष्य ये नहीं समझता कि) ये जगत (तो) ठगनीरे की तरह (ठगी ही ठगी है, जैसे हिरन मारीचिका को देख कर उसकी ओर दौड़ता और भटक भटक के मरता है, वैसे ही मनुष्य इस जगत को) देख कर इसकी ओर (सदा) दौड़ता रहता है (और आत्मिक मौत अपनाता है)।1।
</details>

<details><summary>दर्पण-पदार्थ</summary>

पद्अर्थ: भुगति = दुनिया के भोग व सुख। मुकति = मोक्ष। मूढ़ = मूर्ख मनुष्य। ताहि = उसे। कोटन मै = करोड़ों में। कोऊ = कोई विरला। को = का।2।
</details>

<details><summary>दर्पण-भाषार्थ</summary>

अर्थ: मूर्ख मनुष्य उस मालिक प्रभु को भुलाए रखता है जो दुनिया के सुखों और भोगों का भी मालिक है और जो मोक्ष भी देने वाला है।  
हे दास नानक! (कह:) करोड़ों में कोई विरला मनुष्य ही होता है जो (जगत ठगनीरे के मोह से बच के) परमात्मा की भक्ति प्राप्त करता है।2।3।
</details>

<details><summary>दर्पण-पदार्थ</summary>

पद्अर्थ: गहिओ न जाई = पकड़ा नहीं जाता। चंचल = कभी ना टिकने वाली, अनेक हाव भाव करने वाली। या ते = इस कारण। थिरु = स्थिर, सदा टिका हुआ।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! ये मन वश में नहीं किया जा सकता, (क्योंकि ये मन सदा) अनेक हाव-भाव करने वाली तृष्णा के साथ बसा रहता है, इस वास्ते ये कभी टिक के नहीं रहता।1। रहाउ।
</details>

<details><summary>दर्पण-पदार्थ</summary>

पद्अर्थ: कठन = (जिसे वश करना) मुश्किल (है)। घट = हृदय। भीतरि = अंदर। जिह = जिस (क्रोध) ने। सुधि = सूझ, होश, अक्ल। सभ को = हरेक जीव का। हिरि लीना = चुरा लिया है। बसाई = वश, जोर, पेश। सिउ = साथ।1।
</details>

<details><summary>दर्पण-भाषार्थ</summary>

अर्थ: (हे संत जनो!) वश में ना आ सकने वाला क्रोध भी इसी हृदय में ही बसता है, जिस ने (मनुष्य को भली तरफ की) सारी होश भुला दी है। (क्रोध ने) हरेक मनुष्य का श्रेष्ठ ज्ञान चुरा लिया है, उसके साथ किसी की कोई पेश नहीं जाती।1।
</details>

<details><summary>दर्पण-पदार्थ</summary>

पद्अर्थ: सभि = सारे। गुनी = गुणवान, विद्वान मनुष्य। रहे = थक गए। सभ बिधि = हरेक ढंग। सभ बिधि बनि आई = हरेक तरीका सफल हुआ।2।
</details>

<details><summary>दर्पण-भाषार्थ</summary>

अर्थ: सारे जोगी (इस मन को काबू करने के) यत्न करते करते थक गए हैं, विद्वान मनुष्य अपनी विद्या की तारीफें करते थक गए (ना योग साधन, ना विद्या- मन को कोई भी वश में लाने के समर्थ नहीं)।  
हे दास नानक! जब प्रभु जी दयावान होते हैं (इस मन को काबू में रखने के) सारे ही ढंग तरीके सफल हो जाते हैं।2।4।
</details>

<details><summary>दर्पण-पदार्थ</summary>

पद्अर्थ: गावउ = गावहु।
</details>

<details><summary>दर्पण-टिप्पनी</summary>

नोट: सारे गुरु ग्रंथ साहिब में मिलते व्याकरणिक नियमों के अनुसार शब्द ‘गावउ’ का अर्थ है: ‘मैं गाता हूँ’; ‘गावहु’ का अर्थ है: ‘तुम गाओ’।
</details>

<details><summary>दर्पण-पदार्थ</summary>

पाइओ = पाया, मिला। काहि = क्यूँ? गवावउ = गवावहु, गवाते हैं।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! (सदा) गोबिंद के गुण गाते रहा करो। ये बड़ा कीमती मानव जन्म मिला है, इसे व्यर्थ क्यूँ गवाते हो?।1। रहाउ।
</details>

<details><summary>दर्पण-पदार्थ</summary>

पद्अर्थ: पतित = विकारों में गिरे हुए। दीन = गरीब। बंधु = संबंधी। ताहि = उस की। गज = हाथी। त्रास = डर। बिसराउ = बिसरावहु, भुला रहे हो।1।
</details>

<details><summary>दर्पण-टिप्पनी</summary>

नोट: भागवत की कथा है कि एक गंधर्व किसी श्राप के कारण हाथी बन गया। नदी से पानी पीने गए को पानी में से एक तंदुए ने पकड़ लिया। उसने राम नाम को याद किया और उसकी खलासी हो गई।
</details>

<details><summary>दर्पण-भाषार्थ</summary>

अर्थ: (हे संत जनो!) परमात्मा उन लोगों को भी पवित्र करने वाला है जो विकारों में गिरे हुए होते हैं, वह हरि गरीबों का सहयोगी है। तुम भी उसी की शरण पड़ो। जिसका स्मरण करके हाथी का डर मिट गया था, तुम उसे क्यूँ भुला रहे हो?।1।
</details>

<details><summary>दर्पण-पदार्थ</summary>

पद्अर्थ: तजि = त्याग के। फुनि = पुनः , दुबारा, और। लावहु = जोड़ो। मुकति = विकारों से खलासी। पंथु = रास्ता। गुरमुखि होइ = गुरमुखि हो के, गुरु की शरण पड़ कर। पावउ = ढूँढ लो।2।
</details>

<details><summary>दर्पण-भाषार्थ</summary>

अर्थ: (हे संत जनो!) अहंकार दूर करके और माया का मोह दूर करके अपना चित्त परमात्मा के भजन में जोड़े रखो। नानक कहता है: विकारों से निजात पाने का यही रास्ता है, पर गुरु की शरण पड़ कर ही तुम ये रास्ता ढूँढ सकोगे।2।5।
</details>

[[0220]]
<details><summary>दर्पण-पदार्थ</summary>

पद्अर्थ: माई = हे माँ! भूलिओ मनु = रास्ते से भटके हुए मन को। साध मग = संत जनों के रास्ते, संत जनों के बताए हुए जीवन-राह। सुनि कर = सुन के। निमख = आँख झपकने जितना समय।1। रहाउ।
</details>

<details><summary>दर्पण-भाषार्थ</summary>

अर्थ: हे (मेरी) माँ! (माया के मोह से नाको नाक भरे हुए संसार जंगल में मेरा मन कुमार्ग पर पड़ गया है, मुझे) कोई (ऐसा गुरमुख मिल जाए जो मेरे इस) गलत रास्ते पर पड़े हुए मन को मति दे (समझा दे)। (ये भूला हुआ मन) वेद-पुराण (आदि धर्म-पुस्तकों और) संत जनों के उपदेश सुन के (भी) रत्ती भर समय के लिए भी परमात्मा के गुण नहीं गाता।1। रहाउ।
</details>

<details><summary>दर्पण-पदार्थ</summary>

पद्अर्थ: देह = शरीर। पाइ = प्राप्त करके, पा के। बिरथा = व्यर्थ। सिरावै = गुजारता है। संकट = (a full of, crowded with) संकट भरपूर, नाको नाक भरे हुए। बन = जंगल। ता सिउ = उससे। रुच = प्यार। उपजावै = पैदास करता है।1।
</details>

<details><summary>दर्पण-भाषार्थ</summary>

अर्थ: (हे मेरी माँ! ये मन ऐसा कुमार्ग पर पड़ा हुआ है कि) बड़ी मुश्किल से मिल सकने वाले मानव शरीर प्राप्त करके भी इस जन्म को व्यर्थ गुजार रहा है। (हे माँ! ये संसार) जंगल माया के मोह से नाको नाक भरा पड़ा है (और मेरा मन) इस (जंगल से ही) प्रेम बना रहा है।1।
</details>

<details><summary>दर्पण-पदार्थ</summary>

पद्अर्थ: नानक = हे नानक! ताहि = उस को ही। मुकति = विकारों से खलासी। मानहु = समझो। जिह घटि = जिस हृदय में।2।
</details>

<details><summary>दर्पण-भाषार्थ</summary>

अर्थ: (हे मेरी माँ! जो) परमात्मा (हरेक जीव के) अंदर व बाहर हर समय बसता है उससे (ये मेरा मन) प्यार नहीं डालता।  
हे नानक! (कह: माया के मोह से भरपूर संसार जंगल में से) खलासी तुम उसी मनुष्य को (मिली) समझो जिसके हृदय में परमात्मा बस रहा है।2।6।
</details>

<details><summary>दर्पण-पदार्थ</summary>

पद्अर्थ: साधो = हे संत जनो! बिसरामा = शांति, सुख। को = का। गुन = लाभ।1। रहाउ।
</details>

<details><summary>दर्पण-भाषार्थ</summary>

अर्थ: हे संत जनो! परमात्मा की शरण पड़ने से ही (विकारों की भटकना से) शांति प्राप्त होती है। वेद पुराण (आदि धार्मिक पुस्तकों) पढ़ने का यही लाभ (होना चाहिए) कि मनुष्य परमात्मा का नाम स्मरण करता रहे।1। रहाउ।
</details>

<details><summary>दर्पण-पदार्थ</summary>

पद्अर्थ: ममता = अपनत्व। फुनि = भी, और। अउ = और। बिखिअन की सेवा = विषियों का सेवन। हरखु = खुशी। सोगु = गमी। जिह = जिसे। नाहिन = नहीं। देव = भगवान।1।
</details>

<details><summary>दर्पण-भाषार्थ</summary>

अर्थ: (हे संत जनो!) लोभ, माया का मोह, अपनत्व और विषियों का सेवन, खुशी, गमी- (इनमें से कोई भी) जिस मनुष्य को छू नहीं सकता (जिस मनुष्य पर अपना जोर नहीं डाल सकता) वह मनुष्य परमात्मा का रूप है।1।
</details>

<details><summary>दर्पण-पदार्थ</summary>

पद्अर्थ: बिखु = जहर। सम = एक जैसा। तिउ = उसी तरह। अरु = और। पैसा = तांबा। कंचन = सोना। जा कै = जिसके हृदय में।2।
</details>

<details><summary>दर्पण-भाषार्थ</summary>

अर्थ: (हे संत जनो! वह मनुष्य परमात्मा का रूप है जिसे) स्वर्ग एवं नर्क, अमृत और जहर एक जैसे प्रतीत होते हैं। जिसे सोना व तांबा एक समान लगता है। जिसके हृदय में स्तुति और निंदा भी एक जैसे हैं (कोई उसकी उपमा करे, या कोई उसकी निंदा करे- उसके लिए एक समान हैं)। जिसके हृदय में लोभ भी प्रभाव नहीं डाल सकता, मोह भी असर नहीं कर सकता।2।
</details>

<details><summary>दर्पण-पदार्थ</summary>

पद्अर्थ: ए = ये (दुख और सुख)। बाधे = बांधते। तिह = उसे। गिआनी = परमात्मा के साथ जान पहिचान डाल के रखने वाला। जो = जो।3।
</details>

<details><summary>दर्पण-भाषार्थ</summary>

अर्थ: (हे संत जनो!) तुम उस मनुष्य को परमात्मा के साथ गहरी सांझ डाल के रखने वाला समझो, जिसे ना कोई दुख ना ही कोई सुख (अपने प्रभाव में) बाँध सकता है। हे नानक! (कह: हे संत जनो! लोभ, मोह, दुख सुख आदि से) खलासी उस मनुष्य को (मिली) मानो, जो मनुष्य इस किस्म की जीवन-युक्ति वाला है।3।7।
</details>

<details><summary>दर्पण-पदार्थ</summary>

पद्अर्थ: कहा = कहां? बउरा = पागल, कमला, झल्ला। अहि = अहर्, दिन। निस = निश्, रात। अउध = उम्र। जानै = जानता। लोभ संगि = लोभ से, लोभ में फंस के। हउरा = हलका, हलके जीवन वाला, कमजोर आत्मिक जीवन वाला।1। रहाउ।
</details>

<details><summary>दर्पण-भाषार्थ</summary>

अर्थ: हे (मेरे) मन! तू कहां (लोभ आदि में फंस के) पागल हो रहा है? (हे भाई!) दिन रात उम्र घटती रहती है, पर मनुष्य ये बात समझता नहीं और लोभ में फंस के कमजोर आत्मिक जीवन वाला बनता जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: तै = तू। अपनो करि = अपना कर के। ग्रिह नारी = घर की स्त्री। इन महि = इन में। रे = हे (मन)! सोचि = सोच के। बिचारी = विचार के।1।
</details>

<details><summary>दर्पण-भाषार्थ</summary>

अर्थ: हे (मेरे) मन! जो (ये) शरीर, जिसे तू अपना करके समझ रहा है, और घर की सुंदर स्त्री को तू अपनी मान रहा है, इनमें से कोई भी तेरा (सदा निभने वाला साथी) नहीं है, सोच के देख ले, विचार के देख ले।1।
</details>

<details><summary>दर्पण-पदार्थ</summary>

पद्अर्थ: हारिओ = (जूए में) हार लिया है। गति = हालत, अवस्था। सिउ = से। सिरानी = गुजार दी।2।
</details>

<details><summary>दर्पण-भाषार्थ</summary>

अर्थ: हे (मेरे) मन! जैसे जुआरी जूए में बाजी हारता है, (वैसे ही) तू अपना कीमती मानव जनम हार रहा है। क्योंकि तूने परमात्मा के साथ मिलाप की अवस्था की कद्र नहीं पाई। तू रक्ती भर समय के लिए भी गोबिंद प्रभु के चरणों में नहीं जुड़ता, तू व्यर्थ उम्र गुजार रहा है।2।
</details>

<details><summary>दर्पण-पदार्थ</summary>

पद्अर्थ: अउर = और। सगल = सारा। निरभै पदु = वह आत्मिक अवस्था जहां कोई डर नहीं छू सकता।3।
</details>

<details><summary>दर्पण-भाषार्थ</summary>

अर्थ: हे नानक! कह: वही मनुष्य सुखी जीवन वाला है जो परमात्मा का नाम (जपता है, जो) परमात्मा के गुण गाता है। बाकी का सारा जहान (जो) माया के मोह में फंसा रहता है (वह सहमा रहता है, वह) उस आत्मिक अवस्था पर नहीं पहुँचता, जहां कोई डर छू नहीं सकता।3।8।
</details>

<details><summary>दर्पण-पदार्थ</summary>

पद्अर्थ: नर = हे नर! अचेत = गाफिल, बेपरवाह। नर अचेत = हे गाफिल मनुष्य।
</details>

<details><summary>दर्पण-टिप्पनी</summary>

नोट: शब्द ‘अचेत’ किसी मनुष्य के लिए इस्तेमाल किया जा सकता है, किसी ‘पाप’ को ‘अचेत’ नहीं कहा जा सकता। सारे श्री गुरु ग्रंथ साहिब में इस्तेमाल हुआ शब्द ‘अचेत’ देखें निम्न-लिखित पृष्ठों पर: 30, 75, 85, 224, 364, 374, 439, 491, 499, 609, 633, 740, 842, 909, 955)। (भै: शब्द ‘भउ’ का बहुवचन)।
</details>

<details><summary>दर्पण-पदार्थ</summary>

ते = से। रे = हे! हे अचेत नर! हे गाफिल मनुष्य! सगल = सारे। भै भंजन = डरों के नाश करने वाला। परु = पड़। ताहि = उसकी।1। रहाउ।
</details>

<details><summary>दर्पण-भाषार्थ</summary>

अर्थ: हे गाफिल मनुष्य! पापों से बचा रह। (और इन पापों से बचने के वास्ते उस) परमात्मा की शरण पड़ा रह, जो गरीबों पर दया करने वाला है, और सारे डर दूर करने वाला है।1। रहाउ।
</details>

<details><summary>दर्पण-पदार्थ</summary>

पद्अर्थ: जास = जिस के। ता को = उस का। हीऐ मो = हृदय में। पावन = पवित्र करने वाला। कसमल = पाप। सभि = सारे। हरु = दूर कर।1।
</details>

<details><summary>दर्पण-भाषार्थ</summary>

अर्थ: (हे गाफिल मनुष्य!) उस परमात्मा का नाम अपने हृदय में परोए रख, जिसके गुण वेद पुराण (आदि धर्म पुस्तकें) गा रहे हैं। (हे गाफिल मनुष्य! पापों से बचा के) पवित्र करने वाला जगत में परमात्मा का नाम (ही) है, तू उस परमात्मा को स्मरण कर-कर के (अपने अंदर से) सारे पाप दूर कर ले।1।
</details>

<details><summary>दर्पण-पदार्थ</summary>

पद्अर्थ: बहुरि = दुबारा, फिर कभी। नहि पावहि = तू प्राप्त नहीं करेगा। उपाउ = इलाज। मुकति = (कसमलों से) निजात। नानकु कहत = नानक कहता है। करुनामै = करुणामय, (करुणा = तरस। मय = भरपूर) तरस भरपूर, तरस रूप। भव सागर = संसार समुंदर। कै पारि = से पार। उतरु = लांघ। रे = हे (अचेत नर)!।2।
</details>

<details><summary>दर्पण-भाषार्थ</summary>

अर्थ: (हे गाफिल मनुष्य!) तू ये मानव शरीर फिर कभी नहीं पा सकेगा (इसे क्यूँ पापों में लगा के गवा रहा है? यही समय है, इन पापों से) मुक्ति प्राप्त करने का। कोई इलाज कर ले। तुझे नानक कहता है: तरस-रूप परमात्मा के गुण गा के संसार समुंदर पार हो जा।2।9।251।
</details>

[[0221]]
<details open><summary>विश्वास-प्रस्तुतिः</summary>

रागु गउड़ी असटपदीआ महला १ गउड़ी गुआरेरी
ੴ सतिनामु करता पुरखु गुर प्रसादि ॥
</details>

<details><summary>मूलम्</summary>

रागु गउड़ी असटपदीआ महला १ गउड़ी गुआरेरी
ੴ सतिनामु करता पुरखु गुर प्रसादि ॥
</details>

<details><summary>दर्पण-पदार्थ</summary>

पद्अर्थ: निधि = खजाना। सिधि = सिद्धि, करामाती ताकत। बिखु = माया, जहर। त्रिकुटी = (त्रि+कुटी = तीन टेढ़ी लकीरें) मन की खिझ।
</details>

<details><summary>दर्पण-टिप्पनी</summary>

नोट: माथे पर लकीरें तब पड़ती हैं, जब मन में खिझ हो। सो, त्रिकुटी का अर्थ है, ‘मन की खिझ’।
</details>

<details><summary>दर्पण-पदार्थ</summary>

बिमल = साफ, पवित्र। मझारि = बीच में। जीइ = जीअ में, अंतर आत्मे। कारि = कारी, रास आना, लाभदायक।1।
</details>

<details><summary>दर्पण-भाषार्थ</summary>

अर्थ: गुरु की दी हुई मति मेरे चिक्त को रास आ गई है (लाभदायक साबित हुई है)। (उस मति की इनायत से) पवित्र हरि नाम में लीन रहने से मेरी अंदर की खिझ समाप्त हो गई है, मैंने माया के जहर को (अपने अंदर से) मार लिया है। अब मुझे परमात्मा हर जगह व्यापक दिखाई दे रहा है। परमात्मा का निर्मल नाम मेरे वास्ते (आत्मिक) खजाना है। परमातमा के गुणों की विचार ही मेरे वास्ते रिद्धियां (-सिद्धियां) हैं।1।
</details>

<details><summary>दर्पण-पदार्थ</summary>

पद्अर्थ: मानिआ = मान गया। अंजन = सुरमा।1। रहाउ।
</details>

<details><summary>दर्पण-भाषार्थ</summary>

अर्थ: गुरु के शब्द में जुड़ के मैंने वह (आत्मिक) सुरमा ढूँढ लिया है जो परमात्मा के साथ गहरी सांझ डाल देता है। परमात्मा का नाम स्मरण कर-कर के मेरा मन (स्मरण में) इस प्रकार रम गया है (कि अब) स्मरण के बिना रह ही नहीं सकता।1। रहाउ।
</details>

<details><summary>दर्पण-पदार्थ</summary>

पद्अर्थ: सहजि = सहज में, अडोल अवस्था में। भरमु = भटकना। नदरि = मेहर की नजर।2।
</details>

<details><summary>दर्पण-भाषार्थ</summary>

अर्थ: (परमात्मा की महिमा वाली) पवित्र वाणी ने मेरी भटकना समाप्त कर दी है। मुझे सहज अवस्था में मिला दिया है। (अब मेरा मन) मान गया है कि यही (आत्मिक) सुख (सब सुखों से श्रेष्ठ सुख है)। (नाम जपने की इनायत से नाम में रंग के मेरा मन मजीठ जैसे पक्के रंग वाला) लाल हो गया है। माया कारंग मुझे कुसंभ के रंग जैसा कच्चा लाल दिखाई दे गया है। (मेरे ऊपर परमात्मा की मेहर की) नजर हुई है, मैंने माया के जहर को (अपने ऊपर असर करने से) रोक लिया है।2।
</details>

<details><summary>दर्पण-पदार्थ</summary>

पद्अर्थ: मरि = (माया की ओर से) मर के। सबदि = (गुरु के शब्द) द्वारा। संग्रहि = एकत्र करके। भाइ = प्रेम में। परहरि = दूर करके।3।
</details>

<details><summary>दर्पण-भाषार्थ</summary>

अर्थ: (मेरी तवज्जो माया के मोह से) पलट गयी है। दुनिया का धंधा करते हुए (मेरा मन माया की तरफ से) मर गया है। मुझे आत्मिक जागृति आ गई है। गुरु के शब्द के द्वारा मैं स्मरण कर रहा हूँ। मेरा मन परमात्मा के साथ प्रीत पा चुका है। (आत्मिक) आनंद (अपने अंदर) इकट्ठा करके मैंने माया के जहर को (अपने अंदर से) दूर करके (सदा के लिए) त्याग दिया है। परमात्मा के प्रेम में टिकने के कारण मेरा मौत का डर दूर हो गया है।3।
</details>

<details><summary>दर्पण-पदार्थ</summary>

पद्अर्थ: साद = चस्के। बादं = झगड़ा। पति = इज्जत, लोक-लज्जा। आचारा = कर्मकांड, धार्मिक रस्में। द्रिसटि = (मेहर की) निगाह।4।
</details>

<details><summary>दर्पण-भाषार्थ</summary>

अर्थ: (नाम जपने की इनायत से मेरे अंदर से मायावी पदार्थों के) चस्के दूर हो गए हैं। (मन में रोजाना हो रहा माया वाला) झगड़ा मिट गया है, अहंकार रह गया है। मेरा चिक्त अब परमात्मा (के नाम) से रंगा गया है, मैं अब उस बेअंत प्रभु की रजा में टिक गया हूँ। जाति-वर्ण और लोक-लज्जा की खातिर किए जाने वाले धर्म-कर्म बस हो गए हैं। (मेरे पर प्रभु की) मेहर की निगाह हुई है, मुझे आत्मिक सुख मिल गया है।4।
</details>

<details><summary>दर्पण-पदार्थ</summary>

पद्अर्थ: न देखउ = मैं नहीं देखता। सेवउ = मैं सेवा करूँ। पाइ = पैरों पर। उपदेसि = उपदेश में।5।
</details>

<details><summary>दर्पण-भाषार्थ</summary>

अर्थ: (गुरु के शब्द की इनायत से, हे प्रभु!) मुझे तेरे बिना कोई और (पक्का) मित्र नहीं दिखता। मैं अब किसी और को नहीं स्मरण करता, मैं किसी और को अपना मन नहीं भेट करता। मैं किसी और से सालाह नहीं लेता। मैं किसी और के पैर नहीं लगता फिरता। मैं किसी और के उपदेश में तवज्जो नहीं जोड़ता फिरता।5।
</details>

<details><summary>दर्पण-पदार्थ</summary>

पद्अर्थ: सेवी = मैं सेवा करता हूँ। करी = मैं करता हूँ। नाइ = नाम में। दीखिआ = दीक्षा, किसी धर्म में शामिल होने के समय जो खास उपदेश मिलता है। भाउ = प्रेम। संजोगी = संयोगों से, किए कर्मों के अंकुर फूटने से। जाउ = मैं जाता हूँ।6।
</details>

<details><summary>दर्पण-भाषार्थ</summary>

अर्थ: (गुरु के शब्द ने ही मुझे तेरे ज्ञान का अंजन दिया है, इस वास्ते) मैं गुरु की ही सेवा करता हूँ, गुरु के ही चरणों में लगता हूँ। (गुरु की ही सहायता से हे भाई!) मैं परमात्मा की भक्ति करता हूँ, हरि के नाम में टिकता हूँ। गुरु की शिक्षा, गुरु की दीक्षा, गुरु के प्रेम को ही मैंने अपनी आत्मा का भोजन बनाया है। प्रभु की रजा में ही ये पिछले कर्मों का अंकुर फूटा है, और मैं अपने असल घर (प्रभु-चरणों) में टिका बैठा हूँ।6।
</details>

<details><summary>दर्पण-पदार्थ</summary>

पद्अर्थ: गरब गतं = अहंकार दूर हो गया। जोति = रोशनी, प्रकाश। लिखतु = हृदय में उकरा हुआ लेख। नीसाना = प्रकट। करणा = सृष्टि। जाना = मैंने जान लिया है।7।
</details>

<details><summary>दर्पण-भाषार्थ</summary>

अर्थ: (नाम जपने की इनायत से) अहंकार दूर हो गया है, आत्मिक आनंद में मेरी तवज्जो टिक गई है। मेरे अंदर आत्मिक प्रकाश हो गया है, मेरी जीवात्मा प्रभु की ज्योति में लीन हो गई है। (मेरे हृदय में) उकरा हुआ गुरु-शब्द (रूपी) लेख अब ऐसा प्रकट हुआ है कि मिट नहीं सकता। मैंने करते व (करते की) रचना को कर्तार रूप ही जान लिया है, (मैंने कर्तार को ही सृष्टि का रचनहारा जान लिया है)।7।
</details>

<details><summary>दर्पण-पदार्थ</summary>

पद्अर्थ: भरमि = भटकना में। कथउ न = मैं कहता नहीं हूँ। समाना = मैं लीन हो गया हूँ।8।
</details>

<details><summary>दर्पण-भाषार्थ</summary>

अर्थ: मैं कोई पण्डित नहीं हूँ, चतुर नहीं हूँ, मैं समझदार नहीं हूँ (भाव, किसी विद्वता,चतुराई, समझदारी का आसरा नहीं लिया) तभी तो मैं (रास्ते से) भटका नहीं, गलत राह पर नहीं पड़ा। मैं कोई चतुराई की बातें नहीं करता।  
हे नानक! (कह:) मैंने तो सतिगुरु की मति ले कर परमात्मा के हुक्म को पहिचाना है (भाव, मैंने ये समझ लिया है कि प्रभु के हुक्म में चलना ही सही रास्ता है) और मैं अडोल अवस्था में टिक गया हूँ।8।1।
</details>

<details><summary>दर्पण-पदार्थ</summary>

पद्अर्थ: कुंचरु = हाथी। काइआ = शरीर। उदिआनै = जंगल में। अंकसु = (हाथी को वश में करने के लिए) कुंडा। नीसानै = झण्डा (झूलता है)। दुआरै = द्वार पर। सु = वह। मानै = मान पाता है।1।
</details>

<details><summary>दर्पण-भाषार्थ</summary>

अर्थ: (इस) शरीर जंगल में मन हाथी (के समान) है। (जिस मन हाथी के सिर पर) गुरु का अंकुश हो और सदा स्थिर (प्रभु की महिमा का) शब्द निशान (झूल रहा) हो, (वह मन-हाथी) प्रभु-पातशाह के दर पर शोभा पाता है वह आदर पाता है।1।
</details>

<details><summary>दर्पण-पदार्थ</summary>

पद्अर्थ: चीनिआ जाइ = पहचाना जाता है। कीमति = मूल्य, कद्र।1। रहाउ।
</details>

<details><summary>दर्पण-भाषार्थ</summary>

अर्थ: मन को विकारों की ओर से मारे बिना मन की कद्र नहीं पड़ सकती (भाव, वही मन आदर-सत्कार का हकदार होता है, जो वश में आ जाता है)। चतुराई दिखाने से ये पहिचान नहीं होती कि (चतुराई दिखाने वाला) मन कीमत पाने का हकदार हो गया है।1। रहाउ।
</details>

<details><summary>दर्पण-पदार्थ</summary>

पद्अर्थ: तसकरु = चोर। नंनाकारु = ना नुकर, इनकार। देई = देता है।2।
</details>

<details><summary>दर्पण-भाषार्थ</summary>

अर्थ: (मनुष्य के हृदय-) घर में नाम-अंमृत मौजूद है, (पर मोह में फंसा हुआ मन-) चोर (उस अमृत को) चुराए जाता है, (ये मन इतना आकी हुआ पड़ा है कि कोई भी जीव इसके आगे इनकार नहीं कर सकता)। परमात्मा खुद जिस (के अंदर बसते अमृत) की रक्षा करता है, उसे इज्जत (मान-सम्मान) बख्शता है।2।
</details>

<details><summary>दर्पण-पदार्थ</summary>

पद्अर्थ: नील अनील = गिनती से परे। अगनि = तृष्णा की आग। इक ठाई = एक जगह पर। जलि = जल से। गुरि = गुरु ने। बूझ = समझ। दे = दे कर। रहसि = चाव से।3।
</details>

<details><summary>दर्पण-भाषार्थ</summary>

अर्थ: (इस मन में) तृष्णा की बेअंत आग एक ही जगह पर पड़ी है, जिसे गुरु ने (तृष्णा की आग से बचने की) समझ बख्शी है, उसकी ये आग प्रभु के नाम-जल से बुझ जाती है, (पर जिसने भी नाम-जल लिया है) अपना मन (बदले में) दे कर लिया है, वह (फिर) चाव से परमात्मा की महिमा के गुण गाता है।3।
</details>

<details><summary>दर्पण-पदार्थ</summary>

पद्अर्थ: बैसि = बैठ के। आखउ = मैं कहूँ। कैसा = किस तरह का? सागरि = सागर में। डूगरि = पहाड़ (की गुफा) में। ऐसा = एसा, एक समान।4।
</details>

<details><summary>दर्पण-भाषार्थ</summary>

अर्थ: (अगर, मन-हाथी के सिर पर गुरु का अंकुश नहीं है तो) जैसा (अमोड़, भटकने वाला) ये गृहस्थ में (रहते हुए) है, वैसा ही (अमोड़) ये बाहर (जंगलों में रहते हुए) होता है। पहाड़ की गुफा में भी बैठ के मैं क्या कहूँ कि कैसा बन गया है? (गुफा में रहने पर भी ये मन अमोड़ ही रहता है)। समुंदर में प्रवेश से (तीर्थों पर डुबकी लगाए, चाहे) पहाड़ (की गुफा) में बैठे, ये एक सा ही निडर रहता है।4।
</details>

<details><summary>दर्पण-पदार्थ</summary>

पद्अर्थ: मूए कउ = विकारों की ओर से मरे को। सबदि = शब्द में (जुड़ के)।5।
</details>

<details><summary>दर्पण-भाषार्थ</summary>

अर्थ: पर अगर ये (मन-हाथी गुरु अंकुश के अधीन रह के विकारों की ओर से) मर जाए तो कोई विकार इस पर चोट नहीं कर सकता। यदि ये (गुरु-अंकुश के डर में रह कर) निडर (दलेर) हो जाए, तो दुनिया वाला कोई डर इसे छू नहीं सकता (क्योंकि) गुरु के शब्द में जुड़ के ये पहिचान लेता है (कि इसका रक्षक परमात्मा) तीनों ही भवनों में हर जगह बसता है।5।
</details>

<details><summary>दर्पण-पदार्थ</summary>

पद्अर्थ: जिनि = जिस (जीव) ने। कहनु वखानिआ = निरा जुबानी जुबानी कह दिया। सहजि = सहज अवस्था में। मेरा मनु = ‘मेरा मेरा’ कहने वाला मन।6।
</details>

<details><summary>दर्पण-भाषार्थ</summary>

अर्थ: जिस मनुष्य ने (निरी मन की चतुराई से यह) कह दिया (कि परमात्मा तीनों भवनों में हर जगह मौजूद है) उसने जुबानी जुबानी ही कह दिया (उसका मन हाथी अभी भी टिकाव में नहीं है भटक रहा है, अमोड़ है)। जिस ने (गुरु अंकुश के अधीन रह के ये भेद) समझ लिया, उसने अडोल आत्मिक अवस्था में टिक के (उस तीनों भवनों में बसते को) पहिचान भी लिया। (हर जगह प्रभु का) दर्शन करके प्रभु के गुणों को विचार के उस का ‘मेरा मेरा’ कहने वाला मन (प्रभु की महिमा में) डूब जाता है।6।
</details>

<details><summary>दर्पण-पदार्थ</summary>

पद्अर्थ: कीरति = शोभा। सूरति = सुंदरता। मुकति = विकारों से खलासी। नाई = बड़ाई, उपमा। निरंजनु = माया रहित प्रभु। निज ठाई = बिलकुल अपनी जगह में।7।
</details>

<details><summary>दर्पण-भाषार्थ</summary>

अर्थ: जिस हृदय में एक परमात्मा की महिमा है, वहां शोभा है, वहाँ सुंदरता है, वहाँ विकारों से निजात है, वहीं माया के प्रभाव से रहित परमात्मा हर वक्त मौजूद है। (वह हृदय परमात्मा का अपना घर बन गया, अपना निवास स्थान बन गया), उस अपने घर में, उस अपने निवास स्थान में परमात्मा हर वक्त मौजूद है।7।
</details>

[[0222]]
<details><summary>दर्पण-पदार्थ</summary>

पद्अर्थ: तनि मनि सूचै = स्वच्छ तन से स्वच्छ मन से। चीति = चिक्त में।8।
</details>

<details><summary>दर्पण-भाषार्थ</summary>

अर्थ: अनेक ही मुनि जन (मन-हाथी को गुरु अंकुश के अधीन करके) पवित्र शरीर से पवित्र मन से प्यार में जुड़ के परमात्मा की महिमा करते हैं, वह सदा स्थिर रहने वाला प्रभु उनके हृदय में बसता है।  
हे नानक! तू भी (इसी तरह) सदा सदा उस परमात्मा का भजन कर।8।2।
</details>

<details><summary>दर्पण-पदार्थ</summary>

पद्अर्थ: कारजु = (परमात्मा के साथ एक-रूप होने का) जनम उद्देश्य। वसि = वश में। दूता = कामादिक दूतों ने। दोइ = द्वैत, मेर-तेर। गुर ते = गुरु से। इकु = परमात्मा के साथ एक रूप।1।
</details>

<details><summary>दर्पण-भाषार्थ</summary>

अर्थ: जब तक मनुष्य का मन कामादिक विकारों के वश में है, घटिया मति के अधीन है, मेरे-तेर के काबू में है, तब तक मन (में से तृष्णा) मरती नहीं और तब तक (परमात्मा के साथ एक-रूप होने का) जनम उद्देश्य भी सम्पूर्ण नहीं होता। जब गुरु से (शिक्षा ले के मनुष्य का) मन (महिमा में) रम जाता है, तब ये परमात्मा के साथ एक-रूप हो जाता है।1।
</details>

<details><summary>दर्पण-पदार्थ</summary>

पद्अर्थ: निरगुण = माया के तीन गुणों से ऊपर। गुणह वसि = ऊूंचे आत्मिक गुणों के वश में। आपु = स्वै भाव। सोइ = वही मनुष्य।1। रहाउ।
</details>

<details><summary>दर्पण-भाषार्थ</summary>

अर्थ: परमात्मा माया के तीन गुणों से परे है, और, ऊँचे आत्मिक गुणों के वश में है (भाव, मनुष्य ऊँचे आत्मिक गुणों को अपने अंदर बसाता है, परमात्मा उससे प्यार करता है)। जो मनुष्य स्वैभाव दूर कर लेता है वह शुभ गुणों को अपने मन में बसाता है।1। रहाउ।
</details>

<details><summary>दर्पण-पदार्थ</summary>

पद्अर्थ: चितै = चितवै। सिरि = सिर पर। भारु = विकारों का भार।2।
</details>

<details><summary>दर्पण-भाषार्थ</summary>

अर्थ: (माया के वशीभूत हो के जब तक) मन गलत राह पर रहता है, तब तक ये विकार ही विकार चितवता रहता है। (और मनुष्य के) सिर पर विकारों का बोझ इकट्ठा होता जाता है। पर जब (गुरु से शिक्षा ले के) मन (प्रभु की महिमा में) परचता है (पसीजता है) तब ये परमात्मा के साथ एक-सुर हो जाता है।2।
</details>

<details><summary>दर्पण-पदार्थ</summary>

पद्अर्थ: घरि = घर में, घेरे में। कामि = काम-वासना में। बिरूधउ = उलझा हुआ, फंसा हुआ। ठाइ = स्थान पर, टिका हुआ, अडोल। प्राणी = हे प्राणी! रसन = जीभ को। रसाइ = रसा के।3।
</details>

<details><summary>दर्पण-भाषार्थ</summary>

अर्थ: (माया के प्रभाव में आ के) गलत राह पर पड़ा मन माया के घर (बारंबार) जाता है, काम-वासना में फंसा हुआ मन ठिकाने पे नहीं रहता। (इस माया के प्रभाव से बचने के लिए) हे प्राणी! अपनी जीभ को (अमृत रस में) रसा के परमात्मा का भजन कर।3।
</details>

<details><summary>दर्पण-पदार्थ</summary>

पद्अर्थ: गैवर = गज वर, बढ़िया हाथी। हैवर = हय वर, बढ़िया घोड़े। कंचन = सोना। सुत = पुत्र। पिढ़ = कुश्ती का अखाड़ा। हारी = हार के। जूऐ खेलणु = जूए की खेल। सारी = नरद।4।
</details>

<details><summary>दर्पण-भाषार्थ</summary>

अर्थ: बढ़िया हाथी, बढ़िया घोड़े, सोना, पुत्र, स्त्री- (इनका मोह) जूए की खेल है। (जैसे चौपड़ की) कच्ची नर्दें (बारंबार मार खाती हैं। वैसे ही इस जूए की खेल खेलने वाले का मन कमजोर रह के विकारों की चोटें खाता रहता है)। (पुत्र, स्त्री आदि के मोह के कारण) मन बहुत चिंतातुर रहता है, और, आखिर इस जगत अखाड़े से मनुष्य बाजी हार के जाता है।4।
</details>

<details><summary>दर्पण-पदार्थ</summary>

पद्अर्थ: संपउ = धन। संची = एकत्र की, जोड़ी। सोक = चिन्ता। उभे = खड़े हुए। दरवारि = दरवाजे पर। सहजे = सहज में, अडोल अवस्था में। जपि = जप के। मुरारि = परमात्मा।5।
</details>

<details><summary>दर्पण-भाषार्थ</summary>

अर्थ: जैसे जैसे मनुष्य धन जोड़ता है मन में विकार पैदा होते जाते हैं, (कभी खुशी कभी गम) ये खुशी व सहम सदा मनुष्य के दरवाजे पर खड़े रहते हैं। पर हृदय में परमात्मा का स्मरण करने से मन अडोल अवस्था में टिक जाता है और आत्मिक आनंद पाता है।5।
</details>

<details><summary>दर्पण-पदार्थ</summary>

पद्अर्थ: संग्रहि = एकत्र करके। सबदि = गुरु शब्द के द्वारा। गुरमुखि = गुरु की शरण पड़ कर।6।
</details>

<details><summary>दर्पण-भाषार्थ</summary>

अर्थ: (पर जीव के भी क्या वश?) जब परमात्मा मेहर की निगाह करता है, तब गुरु इसे अपने शब्द में जोड़ के प्रभु चरणों में मिला देता है। (गुरु के सन्मुख हो के) जीव आत्मिक गुण (अपने अंदर) इकट्ठे करके गुरु शब्द के द्वारा (अपने अंदर से) अवगुणों को जला देता है। गुरु के सन्मुख हो के मनुष्य नाम-धन ढूँढ लेता है।6।
</details>

<details><summary>दर्पण-पदार्थ</summary>

पद्अर्थ: दूख निवास = दुखों का निवास (मन में)। मनमुख = मन का मुरीद। चित वासु = चिक्त का वास, चिक्त का ठिकाना। करमि = मेहर से।7।
</details>

<details><summary>दर्पण-भाषार्थ</summary>

अर्थ: प्रभु के नाम में जुड़े बिना मनुष्य के मन में सारे दुख-कष्टों का डेरा आ लगता है, मूर्ख मनुष्य के चिक्त का बसेरा माया (के मोह) में रहता है। धुर से ही परमात्मा की मेहर से (जिस माथे पर किए कर्मों के संस्कारों के) लेख उघाड़ता है, वह मनुष्य गुरु के सन्मुख हो के परमात्मा के साथ गहरी सांझ डालता है।7।
</details>

<details><summary>दर्पण-पदार्थ</summary>

पद्अर्थ: फुनि = बारंबार। धावै = (माया के पीछे) दौड़ता है।8।
</details>

<details><summary>दर्पण-भाषार्थ</summary>

अर्थ: (आत्मिक गुणों से वंचित) मन चंचल रहता है (माया के पीछे) दौड़ता है बार बार भागता है। सदा स्थिर रहने वाले और (विकारों की झूठ, अपवित्रता से) स्वच्छ परमात्मा को (मनुष्य के मन की ये) मैल अच्छी नहीं लगती (इस वास्ते ये परमात्मा से विछुड़ा रहता है)।  
हे नानक! जो मनुष्य गुरु की शरण पड़ता है, वह परमात्मा के गुण गाता है (और उसका जनम उद्देश्य सफल हो जाता है)।8।3।
</details>

<details><summary>दर्पण-पदार्थ</summary>

पद्अर्थ: हउमै = हउ हउ, मैं मैं। हउमै करतिआ = हर वक्त अपने ही बड़प्पन और सुख की बातें करते हुए। मन मति = मन की समझदारी। झूठी = नाशवान पदार्थों में। सोइ = वह प्रभु। सचा = सदा स्थिर रहने वाला। बिगूते = दुखी हुए। दोइ = द्वैत, तेर-मेर।1।
</details>

<details><summary>दर्पण-भाषार्थ</summary>

अर्थ: (अपने मन की अगवाई में रह के) हर समय अपने ही बड़प्पन व सुख की बातें करने से सुख नहीं मिल सकता। मन की समझदारी नाशवान पदार्थों में (जोड़ती है), वह परमात्मा सदा स्थिर रहने वाला है (और सुख का श्रोत है। ‘मन मति’ और ‘परमात्मा’ का स्वाभाव अलग अलग है, दोनों का मेल नहीं। सुख कहाँ से आए?) जिस को (नाम विसार के) मेर-तेर अच्छी लगती है, वह सारे खुआर ही होते हैं। (पर जीवों के भी क्या वश?) (किए कर्मों के अनुसार जीव के माथे पर) जो धुर से लेख लिखे होते हैं, उसी के अनुसार यहाँ कमाई करता है (नाम-स्मरण छोड़ के नाशवान पदार्थों में सुख की तलाश के व्यर्थ प्रयत्न करता है)।1।
</details>

<details><summary>दर्पण-पदार्थ</summary>

पद्अर्थ: सभि = सारे। बिसारी = बिसार के, भुला के।1। रहाउ।
</details>

<details><summary>दर्पण-भाषार्थ</summary>

अर्थ: मैंने देखा है कि जगत जूए की खेल खेलता है, ऐसी (खेल खेलता है कि) सुख तो सारे ही मांगता है, पर (जिस नाम से सुख मिलते हैं उस) नाम को विसार रहा है।1। रहाउ।
</details>

<details><summary>दर्पण-पदार्थ</summary>

पद्अर्थ: अदिसटु = इन आँखों से ना दिखने वाला। ता = तब। कहिआ जाइ = स्मरण किया जा सकता है, उसका जिक्र किया जा सकता है, जिक्र करने को जी करता है। बिरथा = व्यर्थ। गुरमुखि = गुरु की शरण पड़ने से। दीसै = दिखाई दे जाता है। सहजि = सहज अवस्था में, अडोल अवस्था में। सुभाइ = प्रेम में।2।
</details>

<details><summary>दर्पण-भाषार्थ</summary>

अर्थ: परमात्मा (इन आँखों से) दिखाई नहीं देता। अगर आँखों से दिखाई दे, तो ही (उससे मिलने की कसक पैदा हो, और) उसका नाम लेने को चिक्त करे। आँखों को दिखे बिना (उसके दीदार की खींच नहीं बनती और चाह से) उसका नाम नहीं लिया जा सकता (खींच बनी रहती है दिखाई देते पदार्थों से)। गुरु के सन्मुख रहने से मनुष्य का मन (दिखते पदार्थों से हट के) अडोलता में टिकता है, प्रभु के प्रेम में लीन होता है और इस तरह अंतरात्मे वह प्रभु दिख पड़ता है। गुरु के सन्मुख मनुष्य की सूरति गुरु की बताई सेवा में जुड़ती है, उसकी लगन एक परमात्मा में लगती है।2।
</details>

<details><summary>दर्पण-पदार्थ</summary>

पद्अर्थ: आगल = ज्यादा। विकारी हारु = विकारों का हार। झूठे = नाशवान पदार्थों के मोह में फंसे हुए को। मुकति = दुखों और विकारों से खलासी।3।
</details>

<details><summary>दर्पण-भाषार्थ</summary>

अर्थ: (प्रभु का नाम विसार के) सुख मांगने से (बल्कि) बहुत दुख बढ़ता है (क्योंकि) मनुष्य सारे विकारों का हार परो के (अपने गले में डाल लेता है)। नाशवान पदार्थों के मोह में फंसे हुए को परमात्मा के नाम के बिना (दुखों व विकारों से) खलासी हासिल नहीं होती। (प्रभु की ऐसी ही रजा है) वह कर्तार स्वयं ही सब कुछ करके खुद ही इस खेल को देख रहा है।3।
</details>

<details><summary>दर्पण-पदार्थ</summary>

पद्अर्थ: सबदि = गुरु के शब्द द्वारा। दूजा भरमु = प्रभु के बिना और-और तरफ की भटकना। रिदै = हृदय में। साची बाणी = महिमा की वाणी के द्वारा।4।
</details>

<details><summary>दर्पण-भाषार्थ</summary>

अर्थ: जो मनुष्य गुरु के शब्द में जुड़ के (अपने अंदर से) तृष्णा की आग बुझाता है, अडोल अवस्था में टिक के प्रभु के प्रेम में जुड़ के उसकी मायावी पदार्थों की ओर की भटकना खत्म हो जाती है। गुरु की शिक्षा पर चल कर वह परमात्मा का नाम अपने हृदय में बसाता है। प्रभु की महिमा की वाणी के द्वारा वह परमात्मा के गुण गाता है (और उसके अंदर आत्मिक आनंद पैदा होता है)।4।
</details>

<details><summary>दर्पण-पदार्थ</summary>

पद्अर्थ: साचो = सदा स्थिर प्रभु। भाउ = प्रेम। निज ठाउ = अपना असल ठिकाना, शांति, अडोलता। पराइण = आसरे। प्रेम पराइण = प्रेम के वश। प्रीतम राउ = परमात्मा।5।
</details>

<details><summary>दर्पण-भाषार्थ</summary>

अर्थ: (वैसे तो) हरेक शरीर में सदा स्थिर प्रभु बसता है, पर गुरु की शरण पड़ने से ही उसके साथ प्रेम जागता है (और मनुष्य नाम स्मरण करता है) नाम के बिना मन एक टिकाने पर आ नहीं सकता। प्रीतम प्रभु भी प्रेम के अधीन है (जो उसके साथ प्रेम करता है) प्रभु उस के ऊपर मेहर की नजर करता है और वह उसके नाम की कद्र समझता है।5।
</details>

<details><summary>दर्पण-पदार्थ</summary>

पद्अर्थ: कुचील = गंदा। कुछित = कुत्सित, बदनाम, निंदित। बिकराला = डरावना। नाला = अपने साथ (ले जाता है)।6।
</details>

<details><summary>दर्पण-भाषार्थ</summary>

अर्थ: माया के मोह सारे (मायावी) बंधन पैदा करते हैं। (इस करके) मन के मुरीद मनुष्य का जीवन गंदा, बुरा व डरावना बन जाता है। जो मनुष्य गुरु का बताया हुआ राह पकड़ता है, उसके माया वाले बंधन टूट जाते हैं। वह आत्मिक जीवन देने वाला नाम जपता है, और सदा ही आत्मिक आनंद अपने अंदर पाता है।6।
</details>

<details><summary>दर्पण-पदार्थ</summary>

पद्अर्थ: निज घरि = अपने असल घर में, अडोलता में। ठाकि रहाए = रोक लेता है। गुर ते = गुरु से।7।
</details>

<details><summary>दर्पण-भाषार्थ</summary>

अर्थ: गुरु के सन्मुख रहने वाला मनुष्य (नाम की कद्र) समझता है, एक परमात्मा में तवज्जो जोड़ता है, अपने स्वै-स्वरूप में टिका रहता है, सदा स्थिर प्रभु (के चरणों) में लीन रहता है। वह अपना जनम मरन का चक्र रोक लेता है। पर ये बुद्धि वह पूरे गुरु से ही प्राप्त करता है।7।
</details>

[[0223]]
<details><summary>दर्पण-पदार्थ</summary>

पद्अर्थ: ओरु = ओड़क, आखिर तक, गुणों का अंत। कथनी कथउ = मैं गुणों का कथन करता हूँ, मैं गुण गाता हूँ। पुछि = पूछ के। तिसै रजाइ = उस परमात्मा के हुक्म अनुसार। नीचु = अंजान मति।8।
</details>

<details><summary>दर्पण-भाषार्थ</summary>

अर्थ: जिस परमात्मा के गुणों का अंत नहीं पड़ सकता, मैं उसके गुण गाता हूँ। मैंने अपने गुरु को पूछ के देख लिया है कि (उस प्रभु के बिना सुख का) और कोई ठिकाना नहीं है। जीव के दुख और सुख उस प्रभु की रजा में ही उस प्रभु की मर्जी से ही मिलते हैं। अंजान मति नानक (प्रभु चरणों में) तवज्जो जोड़ के प्रभु की महिमा ही करता है (इसी में ही सुख है)।8।4।
</details>

<details><summary>दर्पण-पदार्थ</summary>

पद्अर्थ: दूजी = दूसरा-पन (द्वैत) पैदा करने वाली, मेर तेर पैदा करने वाली, परमात्मा से दूरी बनाने वाली। जगत चिक्त = जगत के जीवों के मनों में। बिनासु = आत्मिक जीवन की तबाही।1।
</details>

<details><summary>दर्पण-भाषार्थ</summary>

अर्थ: परमात्मा से दूरी डालने वाली (परमात्मा की) माया (ही है जिस ने) जगत के जीवों के मनों में अपना ठिकाना बनाया हुआ है। (इस माया से पैदा हुए) काम-क्रोध-अहंकार (आदि विकार जीवों के आत्मिक जीवन का) नाश कर देते हैं।1।
</details>

<details><summary>दर्पण-पदार्थ</summary>

पद्अर्थ: दूजा = परमात्मा के बिना कोई और। कहा = मैं कहूँ। निरंजनु = माया के प्रभाव से निर्लिप।1। रहाउ।
</details>

<details><summary>दर्पण-भाषार्थ</summary>

अर्थ: सारे जीवों में एक वही परमात्मा बस रहा है, जिस पर माया का प्रभाव नहीं पड़ सकता। कहीं भी उससे बिना कोई और नहीं है। उस प्रभु से अलग (अलग अस्तित्व वाला) मैं कोई भी बता नहीं सकता।1। रहाउ।
</details>

<details><summary>दर्पण-पदार्थ</summary>

पद्अर्थ: दोइ = द्वैत, प्रभु के बिना और किसी हस्ती का अस्तित्व। मरि = आत्मिक मौत मर के। दूजा = प्रभु से अलग।2।
</details>

<details><summary>दर्पण-भाषार्थ</summary>

अर्थ: परमात्मा से दूरी पैदा करने वाली (माया के कारण ही मनुष्य की) बुरी मति (मनुष्य को) बताती रहती है कि माया की हस्ती प्रभु से अलग है। (इस दुरमति के असर तहत) जीव पैदा होता है मरता है, पैदा होता है मरता है। (इस तरह) आत्मिक मौत मर के परमात्मा से दूर हो जाता है।2।
</details>

<details><summary>दर्पण-पदार्थ</summary>

पद्अर्थ: धणि = धरती। गगनि = आकाश में। देखउ = मैं देखता हूँ। दोइ = कोई दूसरी हस्ती। लोइ = सृष्टि।3।
</details>

<details><summary>दर्पण-भाषार्थ</summary>

अर्थ: पर मैं तो धरती आकाश में, स्त्री पुरुष में, सारी ही सृष्टि में (कहीं भी परमात्मा के बिना) किसी और हस्ती को नहीं देखता।3।
</details>

<details><summary>दर्पण-पदार्थ</summary>

पद्अर्थ: रवि = सूर्य। ससि = चंद्रमा। उजिआला = प्रकाश। सरब निरंतरि = सब के अंदर एक रस। बाला = जवान।4।
</details>

<details><summary>दर्पण-भाषार्थ</summary>

अर्थ: मैं सूर्य चंद्रमा (इन सृष्टि के) दीपकों का प्रकाश देखता हूँ, सभी के अंदर मुझे एक-रस सदा यौवन प्रीतम प्रभु ही दिखाई दे रहा है।4।
</details>

<details><summary>दर्पण-पदार्थ</summary>

पद्अर्थ: करि = कर के। सतिगुरि = सतिगुरु ने। मो कउ = मुझे।5।
</details>

<details><summary>दर्पण-भाषार्थ</summary>

अर्थ: सतिगुरु ने मेहर करके मेरा चिक्त प्रभु चरणों में जोड़ दिया, और मुझे ये समझ दे दी कि हर जगह एक परमात्मा ही बस रहा है।5।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की ओर मुंह करके। सबदि = (गुरु) के शब्द के द्वारा।6।
</details>

<details><summary>दर्पण-भाषार्थ</summary>

अर्थ: जो मनुष्य गुरु के सन्मुख होता है वह गुरु शब्द की इनायत से (अपने अंदर से) परमात्मा से अलगाव मिटा के परमात्मा (के अस्तित्व) को पहचान लेता है, और ये जान लेता है कि एक निरंजन ही हर जगह मौजूद है।6।
</details>

<details><summary>दर्पण-पदार्थ</summary>

पद्अर्थ: लोई = सृष्टि (में)। ओपति = उत्पक्ति।7।
</details>

<details><summary>दर्पण-भाषार्थ</summary>

अर्थ: सारी सृष्टि में सिर्फ परमात्मा का ही हुक्म चल रहा है, एक परमात्मा से ही सारी उत्पक्ति हुई है।7।
</details>

<details><summary>दर्पण-पदार्थ</summary>

पद्अर्थ: राह दोवै = दो रास्ते (गुरमुखता एवं दुरमति)।8।
</details>

<details><summary>दर्पण-भाषार्थ</summary>

अर्थ: (एक प्रभु से ही सारी उत्पक्ति होने पर भी माया के प्रभाव तले जगत में) दोनों रास्ते चल पड़ते हैं (-गुरमुखता व दुरमति)। (पर, हे भाई! सब में) एक परमात्मा को ही (रचा हुआ) जान। गुरु के शब्द में जुड़ के (सारे जगत में परमात्मा का ही) हुक्म चलता पहिचान।8।
</details>

<details><summary>दर्पण-पदार्थ</summary>

पद्अर्थ: सराही = सलाहूँ, मैं सराहना करता हूँ।9।
</details>

<details><summary>दर्पण-भाषार्थ</summary>

अर्थ: हे नानक! कह: मैं उस एक परमात्मा की ही महिमा करता हूँ, जो सारे रूपों में सारे वर्णों में और सार (जीवों के) मनों में व्यापक है।9।5।
</details>

<details><summary>दर्पण-पदार्थ</summary>

पद्अर्थ: अधिआतम = आत्मा संबंधी, आत्मिक जीवन संबन्धी। अधिआतम करम = आत्मिक जीवन को ऊँचा करने वाले कर्म। साचा = सदा स्थिर, अडोल, अहिल। मुकति = विकारों से खलासी। भेदु = राज की बात। काचा = कच्चे मन वाला, जिसका मन विकारों के मुकाबले में कमजोर है।1।
</details>

<details><summary>दर्पण-भाषार्थ</summary>

अर्थ: जब मनुष्य आत्मिक जीवन ऊँचे करने वाले कर्म करता है, तब ही सच्चा (जोगी) है पर जिसका मन विकारों के मुकाबले में कमजोर है, वह विकारों से खलासी हासिल करने के भेद को क्या जान सकता है? 1।
</details>

<details><summary>दर्पण-पदार्थ</summary>

पद्अर्थ: एसा = ऐसा आदमी। जुगति = सही जीवन का तरीका। पंच = कामादिक पाँचों विकार। उरि = हृदय में।1। रहाउ।
</details>

<details><summary>दर्पण-भाषार्थ</summary>

अर्थ: ऐसा (आदमी) जोगी (कहलाने का हकदार हो सकता है जो जीवन की सही) जुगति समझता है (वह जीवन-जुगति ये है कि कामादिक) पाँचों (विकारों) को मार के सदा कायम रहने वाले परमात्मा (की याद) को अपने हृदय में टिकाता है।1। रहाउ।
</details>

<details><summary>दर्पण-पदार्थ</summary>

पद्अर्थ: जोग = प्रभु मिलाप। कीमति = कद्र।2।
</details>

<details><summary>दर्पण-भाषार्थ</summary>

अर्थ: जिस मनुष्य के अंदर परमात्मा अपना सदा स्थिर नाम बसाता है, वह मनुष्य प्रभु मिलाप की जुगति की कद्र समझता है।2।
</details>

<details><summary>दर्पण-पदार्थ</summary>

पद्अर्थ: रवि = सूर्य, तपश। ससि = चंद्रमा, ठण्ड। उदिआनै = जंगल में। समानै = समान, साधारण। करम समानै = (उसके) साधारन कर्म (हैं), सोए हुए ही इस ओर लगा रहता है।3।
</details>

<details><summary>दर्पण-भाषार्थ</summary>

अर्थ: तपश, ठण्ड (भाव, किसी की ओर से बेरुखी भरा सलूक और किसी की तरफ से मधुर रवईया) घर, जंगल (भाव, घर में रहते हुए निर्मोही सलूक) उसे एक समान दिखते हैं। परमात्मा की महिमा रूपी करणी उसका समान (साधारन) कर्म हें (भाव, सोए हुए ही वह अर्थात सहज ही वह महिमा में जुड़ा रहता है)।3।
</details>

<details><summary>दर्पण-पदार्थ</summary>

पद्अर्थ: भिखिआ = खैर, दान, भिक्षा।4।
</details>

<details><summary>दर्पण-भाषार्थ</summary>

अर्थ: (दर-दर से रोटियां माँगने की जगह वह जोगी गुरु के दर से) परमातमा की महिमा की वाणी की खैर (भिक्षा) माँगता है। उसके अंदर प्रभु के साथ गहरी सांझ पड़ती है, उसकी ऊँची सूझ जाग पड़ती है, उसके अंदर स्मरण रूपी जुगति जाग जाती है।4।
</details>

<details><summary>दर्पण-पदार्थ</summary>

पद्अर्थ: भै = प्रभु का डर अदब।5।
</details>

<details><summary>दर्पण-भाषार्थ</summary>

अर्थ: वह जोगी सदा प्रभु के डर-अदब में लीन रहता है, (इस डर से) बाहर नहीं जाता। ऐसे जोगी का कौन मुल्य डाल सकता है? वह सदा प्रभु चरणों में तवज्जो जोड़े रखता है।5।
</details>

<details><summary>दर्पण-पदार्थ</summary>

पद्अर्थ: भरमु = भटकना। चुकाए = चुका देता है, समाप्त कर देता है। परम पदु = सबसे ऊँचा आत्मिक दर्जा।6।
</details>

<details><summary>दर्पण-भाषार्थ</summary>

अर्थ: (ये जो साधना के हठ कुछ नहीं सवार सकते) प्रभु स्वयं ही अपने साथ मिलाता है और जीव की भटकना को खत्म करता है। गुरु की कृपा से मनुष्य सबसे ऊूंचा आत्मिक दर्जा हासिल करता है।6।
</details>

<details><summary>दर्पण-पदार्थ</summary>

पद्अर्थ: सारु = श्रेष्ठ।7।
</details>

<details><summary>दर्पण-भाषार्थ</summary>

अर्थ: (असल जोगी) गुरु की बताई हुई सेवा करता है, गुरु के शब्द को अपनी विचार बनाता है। अहंकार को (अपने अंदर से) मारता है - यही है उस जोगी की श्रेष्ठ करणी।7।
</details>

<details><summary>दर्पण-पदार्थ</summary>

पद्अर्थ: अपरंपर = वह प्रभु जो परे से परे है, जिसके गुणों का अंत नहीं। संजम = इन्द्रियों को विकारों की तरफ से रोकने का उद्यम। मानु = मानना, मन को समझाना।8।
</details>

<details><summary>दर्पण-भाषार्थ</summary>

अर्थ: हे नानक! कह: बेअंत प्रभु की महिमा में अपने आप को जोड़ लेना - ये हैं जोगी के जप, तप, संजम और पाठ। यही है जोगी का पुराण आदिक कोई धर्म-पुस्तक।8।6।
</details>

<details><summary>दर्पण-पदार्थ</summary>

पद्अर्थ: खिमा = दूसरों की ज्यादतियों को बर्दाश्त करने का स्वभाव। गही = पकड़ी, ग्रहण की। ब्रत = नित्य के नियम। सील = शील, मीठा स्वभाव। न बिआपै = जोर नहीं डाल सकता। जम दोखं = जम का डर। मुकत = विकारों से आजाद।1।
</details>

<details><summary>दर्पण-भाषार्थ</summary>

अर्थ: वह जोगी (गृहस्थ में रह के ही) दूसरों की ज्यादती बर्दाश्त करने का स्वाभाव बनाता है। मीठा स्वभाव एवं संतोष उसके नित्य के कर्म हैं। (ऐसे असल जोगी पर कामादिक कोई) रोग जोर नहीं डाल सकता। उसे मौत का भी डर नहीं होता। ऐसे जोगी विकारों से आजाद हो जाते हैं, क्योंकि वह रूप-रेख रहित परमात्मा का रूप हो जाते हैं।1।
</details>

<details><summary>दर्पण-पदार्थ</summary>

पद्अर्थ: रुखि = पेड़ के नीचे। बिरखि = वृक्ष के नीचे। ग्रिहि = घर में। बाहरि = घर से बाहर जंगल में। सोइ = वह प्रभु ही।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य को पेड़ पौधों में, घर में, बाहर जंगल (आदि) में हर जगह वह परमात्मा ही नजर आता है (वही है असल जोगी, और उस) जोगी को (माया के शूरवीरों कामादिकों के हमलों से) किसी तरह का कोई डर नहीं रहता (जिससे घबरा के वह गृहस्थ त्याग के भाग जाए)।1। रहाउ।
</details>

<details><summary>दर्पण-पदार्थ</summary>

पद्अर्थ: अनदिनु = हर रोज। जागै = विकारों के हमलों से सुचेत रहता है। सचि = सदा स्थिर प्रभु में।2।
</details>

<details><summary>दर्पण-भाषार्थ</summary>

अर्थ: जो परमात्मा माया के प्रभाव में नहीं आता, उसे जो मनुष्य स्मरण करता है वह है (असल) जोगी। वह भी (माया के हमलों से) नहीं डरता (उसे क्या जरूरत पड़ी है गृहस्थ से भागने की?)। वह तो हर समय (माया के हमलों से) सुचेत रहता है, क्योंकि वह सदा स्थिर प्रभु में मन जोड़े रखता है। मेरे मन में वह जोगी प्यारा लगता है (वही है असल जोगी)।2।
</details>

<details><summary>दर्पण-पदार्थ</summary>

पद्अर्थ: कालु = मौत का डर। जारे = जला देता है। ब्रहम अगनि = अंदर प्रकट हुए परमात्मा के तेज-रूप आग से। जरा = बुढ़ापा। मरण = मौत। गतु = दूर हो जाता है। गरबु = अहंकार। पितरी = पित्रों को, बड़े बडेरों को।3।
</details>

<details><summary>दर्पण-भाषार्थ</summary>

अर्थ: (वही जोगी अपने अंदर प्रकट हुए) ब्रहम् (के तेज) की अग्नि से मौत (मौत के डर को) जाल को (जिसके सहम ने सारे जीवों को फंसाया हुया है) जला देता है। उस जोगी को बुढ़ापे का डर मौत का सहम दूर दूर हो जाता है। वह जोगी (अपने अंदर से) अहंकार दूर कर लेता है। वह स्वयं भी (संसार समुंदर से) पार लांघ जाता है, अपने पित्रों को भी पार लंघा लेता है।3।
</details>

<details><summary>दर्पण-पदार्थ</summary>

पद्अर्थ: भै = (परमात्मा के) डर अदब में। सेवे = स्मरण करता है, सेवा करता है।4।
</details>

<details><summary>दर्पण-भाषार्थ</summary>

अर्थ: जो मनुष्य गुरु के बताए हुए राह पर चलता है, वह (असल) जोगी बनता है, वह परमात्मा के डर अदब में (जीवन-राह पर) चलता है, वह (कामादिक विकारों के हमलों से) निडर रहता है (क्योंकि ये एक असूल की बात है कि) मनुष्य जैसे की सेवा (-भक्ति) करता है वैसा ही स्वयं बन जाता है (निरभउ निरंकार को स्मरण करके निर्भय ही बनना हुआ)।4।
</details>

[[0224]]
<details><summary>दर्पण-पदार्थ</summary>

पद्अर्थ: नर निहकेवल = वासना रहित (शुद्ध) मनुष्य। बलि जाउ = मैं कुर्बान जाता हूँ। पुनरपि = पुनः +अपि, बार बार।5।
</details>

<details><summary>दर्पण-भाषार्थ</summary>

अर्थ: मनुष्य निर्भय परमात्मा का नाम जप के (माया के हमलों से निर्भय हो के) वासना-रहित (शुद्ध) हो जाता है। वह पति-विहीनों को पति वाला बना देता है (वह है असल जोगी, और ऐसे जोगी से) मैं कुर्बान हूँ। उसे मुड़ मुड़ जनम नहीं लेना पड़ता, वह सदा प्रभु की महिमा करता है।5।
</details>

<details><summary>दर्पण-पदार्थ</summary>

पद्अर्थ: सबदे = शब्द में (जुड़ के)। आपु = अपने असल को। नीसाण = राहदारी, परवाना। दरि = परमात्मा के दर पर।6।
</details>

<details><summary>दर्पण-भाषार्थ</summary>

अर्थ: वह जोगी अपने अंदर व बाहर सारे जगत में एक परमात्मा को ही व्यापक जानता है। गुरु के शब्द में जुड़ के वह अपने असले को पहिचानता है। गुरु के सच्चे शब्द की इनायत से वह जोगी परमात्मा के दर पर (महिमा की) राहदारी ले कर जाता है।6।
</details>

<details><summary>दर्पण-पदार्थ</summary>

पद्अर्थ: निज घरि = अपने घर में, अपने अंतरात्मे में ही। चूके = खत्म हो जाती है। कमलु = हृदय रूपी कमल फूल। परगासा = खिल जाता है।7।
</details>

<details><summary>दर्पण-भाषार्थ</summary>

अर्थ: जो मनुष्य गुरु के शब्द द्वारा (विकारों की ओर से) मर जाता है (वह है असल जोगी, और) उसका निवास सदैव अपने अंतरात्में में रहता है। उसकी आशा (तृष्णा) खत्म हो जाती है, वह भटकना में नहीं पड़ता। गुरु के शब्द में जुड़ने से उसका कमल रूपी हृदय सदैव खिला रहता है।7।
</details>

<details><summary>दर्पण-पदार्थ</summary>

पद्अर्थ: आस निरासा = आशा में निराशा, जिसकी आशाएं उम्मीदें बीच में ही रह गईं। बिखु = जहर। उदासा = आशाओं से ऊपर, निर्मोह।8।
</details>

<details><summary>दर्पण-भाषार्थ</summary>

अर्थ: जगत में जो भी दिखाई देता है, वही गिरी हुई आशाओं वाला (निराशा में डूबा हुआ) ही दिखता है (किसी की सारी आशाएं कभी पूरी नहीं हुई)। हरेक को काम का जहर, क्रोध का विष (मारता जा रहा है, हरेक को माया की) भूख (माया की) प्यास (लगी हुई है)।  
हे नानक! जगत में गिने चुने (विरले) लोग ही ऐसे मिलते हैं, जो आशा-तृष्णा के अधीन नहीं हैं (और, वही असल जोगी हैं)।8।7।
</details>

<details><summary>दर्पण-पदार्थ</summary>

पद्अर्थ: दासु = हरि का दास। सचु = सदा स्थिर रहने वाला प्रभु (का मिलाप)। सोई = वह मनुष्य ही।1।
</details>

<details><summary>दर्पण-भाषार्थ</summary>

अर्थ: (परमात्मा का) ऐसा दास (मनुष्य को) मिल जाता है, (उसके अंदर) आत्मिक आनंद पैदा होता है। वह मनुष्य सदा स्थिर प्रभु की प्राप्ति कर लेता है, दुख उसके नजदीक नहीं फटकता।1।
</details>

<details><summary>दर्पण-पदार्थ</summary>

पद्अर्थ: देखि = देख के। पूरी = अमोध। अठसठि = अढ़सठ (तीर्थ)। मजनु = स्नान। चरनह = (गुरु के) चरणों की।1। रहाउ।
</details>

<details><summary>दर्पण-भाषार्थ</summary>

अर्थ: (हरि के दास, गुरु का) दर्शन करके मनुष्य की अक्ल पूरी (सूझ वाली) हो जाती है। (गुरु के) चरणों की धूल (ही) अढ़सठ तीर्थों का स्नान है।1। रहाउ।
</details>

<details><summary>दर्पण-पदार्थ</summary>

पद्अर्थ: नेत्र = आँखें। संतोखे = पर तन रूप देखने की ओर से तृप्त हो जाते हैं। सूची = पवित्र। सारा = श्रेष्ठ।2।
</details>

<details><summary>दर्पण-भाषार्थ</summary>

अर्थ: उसकी आँखें (पराया रूप देखने की ओर से) तृप्त रहती हैं, उसकी तवज्जो की तार एक परमात्मा में रहती है। परमात्मा के नाम का श्रेष्ठ रस चख के उसकी जीभ पवित्र हो जाती है।2।
</details>

<details><summary>दर्पण-पदार्थ</summary>

पद्अर्थ: अभ अंतर = अभ्यंतर, दिल के अंदर। अलख अभेव सेवा = अलख अभेव प्रभु की सेवाभक्ति।3।
</details>

<details><summary>दर्पण-भाषार्थ</summary>

अर्थ: (परमात्मा का ऐसा दास, गुरु जिस मनुष्य को मिलता है) प्रभु का स्मरण उसकी (नित्य की) करनी बन जाता है। अलख और अभेव परमात्मा की अपने अंदर सेवा-भक्ति करके उसका मन (माया की ओर से) तृप्त हो जाता है।3।
</details>

<details><summary>दर्पण-पदार्थ</summary>

पद्अर्थ: देखउ = मैं देखता हूँ। साचा = सदा स्थिर प्रभु। जगु काचा = (विकारों के मुकाबले) कमजोर मन वाला जगत।4।
</details>

<details><summary>दर्पण-भाषार्थ</summary>

अर्थ: (उस गुरु के दीदार की इनायत से ही) मैं जिधर देखता हूँ उधर उधर मुझे सदा स्थिर प्रभु दिखता है। पर माया के मुकाबले कमजोर मन वाला जगत इस ज्ञान से वंचित होने के कारण खहि खहि कर रहा है।4।
</details>

<details><summary>दर्पण-पदार्थ</summary>

पद्अर्थ: सोझी = ये समझ कि प्रभु हर जगह मौजूद है।5।
</details>

<details><summary>दर्पण-भाषार्थ</summary>

अर्थ: ये समझ कि परमात्मा हर जगह मौजूद है उसी को होती है जिसे गुरु ये समझ दे। कोई विरला मनुष्य गुरु के सन्मुख हो के ये समझ प्राप्त करता है।5।
</details>

<details><summary>दर्पण-पदार्थ</summary>

पद्अर्थ: बेताले = जीवन ताल से वंचित, भूतने।6।
</details>

<details><summary>दर्पण-भाषार्थ</summary>

अर्थ: हे राखनहार प्रभु! मेहर कर, और जीवों को (खहि खहि से) तू खुद बचा। गुरु से ज्ञान प्राप्त किए बिना जीव पशू (-स्वभाव) बन रहे हैं। भूतने हो रहे हैं।6।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। कहु = बताओ। करउ = मैं करूँ। अनपूजा = किसी और की पूजा।7।
</details>

<details><summary>दर्पण-भाषार्थ</summary>

अर्थ: मुझे सतिगुरु ने समझा दिया है कि प्रभु के बिना उस जैसा कोई नहीं है। बताओ, (हे भाई!) मैं किसे (उस जैसा) देख के किसी और की पूजा कर सकता हूँ?।7।
</details>

<details><summary>दर्पण-पदार्थ</summary>

पद्अर्थ: संत हेति = (मनुष्य को) संत बनाने के वास्ते। प्रभि = प्रभु ने। त्रिभवण = तीनों भवन, सारी सृष्टि। धारे = रचे हैं। चीनै = पहिचानता है, परखता है। ततु = असलियत।8।
</details>

<details><summary>दर्पण-भाषार्थ</summary>

अर्थ: परमात्मा ने (मनुष्यों को) संत बनाने के लिए ये सृष्टि रची है। जो मनुष्य (गुरु की शरण पड़ कर) अपने आप को पहिचानता है, वह इस अस्लियत को समझ लेता है।8।
</details>

<details><summary>दर्पण-पदार्थ</summary>

पद्अर्थ: रिदै = हृदय में। प्रणवति = विनती करता है। ता के = उस (गुरु) के।9।
</details>

<details><summary>दर्पण-भाषार्थ</summary>

अर्थ: (गुरु का दीदार करके ही) सदा स्थिर रहने वाला परमात्मा मनुष्य के हृदय में निवास करता है, परमात्मा का प्यार हृदय में टिकता है।  
नानक विनती करता है: मैं भी उस गुरु का दास हूँ।9।8।
</details>

<details><summary>दर्पण-पदार्थ</summary>

पद्अर्थ: ब्रहमै = ब्रहमा ने। गरबु = अहंकार (ब्रहमा ने अहंकार किया कि मैं कमल की नाभि में से नहीं जन्मा बल्कि अपने आप से ही पैदा हुआ हूँ)। बेद बिपति = वेदों के चुराए जाने की बिपता, (दैंत वेद छीन के ले गए थे। दुखी हुआ, परमात्मा का आसरा लिया। वेद वापिस दिलाए, दैंत मार के)। जह = जहां, जिस वक्त। तही = वहीं, उस वक्त। मानिआ = मान गया कि परमात्मा ही सबसे बड़ा है।1।
</details>

<details><summary>दर्पण-भाषार्थ</summary>

अर्थ: ब्रहमा ने अहंकार किया (कि मैं इतना बड़ा हूँ, मैं कमल की नाभि में से कैसे पैदा हो सकता हूँ?) उसने परमात्मा की बेअंतता को नहीं समझा। (जब उसका घमण्ड तोड़ने के लिए उसके) वेद चुराए जाने की बिपदा उस पर आ पड़ी तब वह पछताया (कि मैंने अपने आप को व्यर्थ ही इतना बड़ा समझा)। जब (उस विपदा के वक्त) उसने परमात्मा को स्मरण किया (तो परमात्मा ने उसकी सहायता की) तब उसे यकीन आया (कि परमात्मा ही सबसे बड़ा है)।1।
</details>

<details><summary>दर्पण-पदार्थ</summary>

पद्अर्थ: संसारै = संसार में। निवारै = दूर करता है।1। रहाउ।
</details>

<details><summary>दर्पण-भाषार्थ</summary>

अर्थ: जगत में अहंकार एक ऐसा विकार है, जो बहुत बुरा है। (बड़े-बड़े कहलवाने वाले भी जब जब अहंकार में आए तो बहुत खुआर हुए)। जिस (भाग्यशाली मनुष्य) को गुरु मिल जाता है (गुरु) उसका अहंकार दूर कर देता है।1। रहाउ।
</details>

<details><summary>दर्पण-पदार्थ</summary>

पद्अर्थ: बलि राजा = (एक दैंत राजा था। तप करके इसने सारे देवते जीत लिए। इंद्र की पदवी प्राप्त कर ली। इसने इकोत्र-सौ यज्ञ आरम्भ किए। आखिरी यज्ञ के निर्विघ्न समाप्ति पर इंद्र का तख्त छिन जाना था। इसने विष्णु से मदद मांगी। विष्णु ने बावन रूप धारण किया। ब्राहमण बल के राजे के यज्ञ-स्थल पे पहुँचा। कुटिया बनाने के लिए ढाई करम जगह माँगी। बल राजे के गुरु शुक्राचार्य ने मना किया कि ये छल है, इससे बचो। अपने दानी होने के अहंकार में गुरु का हुक्म नहीं माना, और ढाई करम धरती देना मान गया। ब्राहमण-रूप धारे विष्णु ने एक ही करम में सारी धरती, और दूसरे में सारा आकाश नाप लिया। आधे करम के वास्ते बलि ने अपना सिर पेश किया। विष्णु ने असकी छाती पर पैर रख के उसे पाताल में पहुँचा दिया। पाताल का राज भी दिया, प्रसन्न हो के। पर विष्णु को वहाँ इस राजे का दरबान बनना पड़ा)। जगन = यज्ञ। अफारी = अफर के। पइआरी = पाताल में।2।
</details>

<details><summary>दर्पण-भाषार्थ</summary>

अर्थ: राजे बलि को माया का गुमान हो गया। उसने बड़े यज्ञ किए। अहंकार प्रचण्ड हो गया। (इन्द्र का सिंहासन) छीनने के लिए उसने इकोत्र-सौ यज्ञ किये। अगर आखिरी यज्ञ निर्विघ्न सिरे चढ़ जाता, तो इन्द्र का राज भी छीन लेता। इंद्र ने विष्णु से सहायता मांगी। विष्णु ब्राहमण का रूप धारण करने दान मांगने आ गया। बलि के गुरु शुक्र ने बलि को समझाया कि ये छल है, इसमें ना फंसना। पर (माया के मान में) अपने गुरु की सालाह लिए बिना (उसने ब्राहमण-रूप धारी विष्णु को दान देना मान लिया और) पाताल में चला गया।2।
</details>

<details><summary>दर्पण-पदार्थ</summary>

पद्अर्थ: हरीचंद = एक वचन-पाल धर्मी और दानी राजा। हरणाखसु = हर्णाकश्यप, मुल्तान का राजा। अभेवै = अभेव प्रभु का। अभेव = जिसका भेद ना पाया जा सके। हरीचंद = (हरिशचंद्र, एक वचन:पाल धर्मी और दानी राजा। पटना राजधानी। विशिष्ट इसका परोहित था। विशिष्ट ने विश्वामित्र के पास राजे के दान की शोभा बयान की। विश्वामित्र ने परीक्षा लेनी चाही। विशिष्ट की गैरहाजरी में राजे ने सारा राज दान कर दिया। दक्षिणा बन के राजा स्वयं उसकी रानी तारा और उसका पुत्र कांसी की मण्डी में बिके। राजे को शमशानघाट के ठेकेदार एक चूहड़े ने मूल्य ले लिया। रानी तारा और उसके पुत्र को एक ब्राहमण ने खरीद लिया। पुत्र सांप के डंक से मर गया। तारा शमशानघाट में पुत्र को जलाने के लिए ले गई। आगे मसूल लिए बगैर हरीचंद ने इजाजत नहीं दी। रानी के पास मसूल देने के पैसे नहीं थे। परीक्षा की हद हो गई। विश्वामित्र शर्मिंदा हुआ। राजे की जीत हुई, पर ये सारा कष्ट मिला क्योंकि राजे ने अपने गुरु विशिष्ट से सलाह नहीं ली)।3।
</details>

<details><summary>दर्पण-भाषार्थ</summary>

अर्थ: (राजा) हरिश्चंद्र (भी) बहुत दानी था, (दान की शोभा में ही मस्त रहा)। गुरु के बगैर वह भी ये ना समझ सका कि परमात्मा के गुणों का अंत नहीं पाया जा सकता, उसका भेद नहीं पाया जा सकता (उसकी दृष्टि में बेअंत दानी हैं), (पर जीव के भी क्या वश?) परमात्मा खुद ही अक्ल देता है।3।
</details>

<details><summary>दर्पण-पदार्थ</summary>

पद्अर्थ: हरणाखसु = हर्णाकश्यप, मुल्तान का राजा। जालिम होने के कारण दैंत कहलवाया। इसका पुत्र था प्रहिलाद। मुंद्राचल पर्वतों पर तप करके ब्रहमा से वर लिया था: ना दिन में मरूँ, ना रात मरूँ, ना घर के अंदर, ना घर के बाहर मरूँ, ना मनुष्य से मरूँ, ना देवताओं से मरूँ। इसने राज में हुक्म दे दिया कि मैं ही ईश्वर हूँ, मेरा नाम जपो। प्रहिलाद प्रभु का भक्त निकला। प्रहिलाद को कई कष्ट दिए। विष्णु ने नरसिंह का रूप धार के नाखूनों से मारा, (नर व सिंह का रूप)। दुराचारी = बुरे आचरण वाला। प्रहारी = नाश करने वाला।4।
</details>

<details><summary>दर्पण-भाषार्थ</summary>

अर्थ: बुरी मति के कारण हर्णाकश्यप दुराचारी हो गया (अत्याचार करने लग पड़ा)। पर, नारायण प्रभु स्वयं ही (अहंकारियों का) अहंकार दूर करने वाला है। उसने मेहर की और प्रहलाद की रक्षा की (हर्णाक्षस का गुमान तोड़ा)।4।
</details>

<details><summary>दर्पण-पदार्थ</summary>

पद्अर्थ: अचेति = अचेत पन में, मूर्खता में। सीस = सिर। गरबि = अहंकार के कारण। हेति = के कारण।5।
</details>

<details><summary>दर्पण-भाषार्थ</summary>

अर्थ: मूर्ख रावण बेसमझी में गलत रास्ते पर पड़ गया। (नतीजा ये निकला कि) उसकी लंका लूटी गई, और उसका सिर भी काट दिया गया। अहंकार के कारण, गुरु की शरण पड़े बिना अहंकार के मद में ही रावण तबाह हुआ।5।
</details>

<details><summary>दर्पण-पदार्थ</summary>

पद्अर्थ: सहसबाहु = परशुराम के पिता जमदग्नि ऋषि का सांडू। ये राजा था। एक बार ऋषि ने राजे और उसकी सेना के भोजन की सेवा कामधेनु की सहायता से की। सहसबाहु ने कामधेनु काबू करनी चाही। लड़ाई हो गई। जमदाग्नि ऋषि मारा गया। जमदाग्नि के पुत्र परशुराम ने बदला लिया और सहसबाहु को मार दिया। मधु कीट = मधु, कैटभ ये दोनों दैंत्य विष्णु के कानों में से पैदा हुए। ये विष्णु ने ही मार दिए थे। महिखासा = (महिसासुर) राजा सुंभ नसुंभ का जरनैल, भैंसे की शक्ल, दुर्गा के हाथों मारा गया था। नखहु = नाखूनों से। बिधासा = फाड़ा।6।
</details>

<details><summary>दर्पण-भाषार्थ</summary>

अर्थ: सहसबाहु (को परशुराम ने मारा), मधु और कैटभ (को विष्णु ने मार दिया), महिसासुर (दुर्गा के हाथों मरा), हरणाखश को (नर सिंह ने) नाखूनों से मार दिया। ये सारे दैत्य प्रभु भक्ति के अभ्यास से वंचित रहने के कारण (अपनी मूर्खता की सजा भुगतते हुए) मारे गए।6।
</details>

<details><summary>दर्पण-पदार्थ</summary>

पद्अर्थ: जरासंधि = बिहार उड़ीसा का एक राजा। कंस का ससुर। कंस का बदला लेने के लिए इसने कृष्ण जी पर हमला किया। भीम ने कृष्ण जी की सहायता से इसे दो-फाड़ चीर दिया था। जरासंधि = दो रानियों से दो हिस्सों में पैदा हुआ बताया गया है। रकतबीजु = सुंभ व नसुंभ का जरनैल। इसका दुर्गा के साथ युद्ध हुआ। घायल होने से जितने भी खून के कतरे धरती पर गिरते, उतने ही नए दैंत्य पैदा हो जाते। दुर्गा ने अपने माथे में से एक काली देवी कालिका निकाली। कालिका रक्तबीज के लहू के कतरे साथ-साथ पीती गई। आखिर दुर्गा ने रक्तबीज को मारा। कालुनेमु = राजा बलि का मुख्य योद्ध। विष्णु ने त्रिशूल से इसका सिर काटा था। कालजमुन = जरासंधि का साथी था। कृष्ण जी ने मारा।7।
</details>

<details><summary>दर्पण-भाषार्थ</summary>

अर्थ: परमात्मा ने दैत्य मार के संतों की रक्षा की। जरासंधि व कालजमुन (कृष्ण के हाथों) मारे गए। रक्तबीज (दुर्गा के हाथों) मरा। कालनेम (विष्णु के त्रिशूल से) चीरा गया (इन अहंकारियों को इनके अहंकार ने ही ले लिया)।7।
</details>

[[0225]]
<details><summary>दर्पण-पदार्थ</summary>

पद्अर्थ: दूजै भाइ = प्रभु को त्याग के किसी और के प्रेम में।8।
</details>

<details><summary>दर्पण-भाषार्थ</summary>

अर्थ: (इस सारी खेल का मालिक परमात्मा) खुद ही गुरु रूप हो के अपनी महिमा की वाणी को विचारता है, खुद ही दैत्यों को माया के मोह में फंसा के मारता है, खुद ही गुरु की शरण पड़े लोगों को अपने स्मरण में अपनी भक्ति मेुं जोड़ के (संसार समुंदर से) पार लंघाता है।8।
</details>

<details><summary>दर्पण-पदार्थ</summary>

पद्अर्थ: पति = इज्जत। दुरजोधनु = धृतराष्ट् का बड़ा बेटा जो बड़ा अहंकारी व लोभी था। इसी ने पांडवों से जूए में दगा-फरेब से राज छीना था। आखिर पांडवों के हाथों युद्ध में मारा गया।9।
</details>

<details><summary>दर्पण-भाषार्थ</summary>

अर्थ: दुर्योधन (अहंकार में) डूबा, और अपनी इज्जत गवा बैठा। (अहंकार में आ के) उसने परमात्मा को कर्तार को याद ना रखा (इस हद तक गिरा कि अनाथ द्रोपदी को बेआबरू करने पर उतर आया)। पर जो परमात्मा के दास को (दुख देता है वह उस) दुख के कारण खुद ही खुआर होता है। उसे खुद ही वह दुख (मार) देता है।9।
</details>

<details><summary>दर्पण-पदार्थ</summary>

पद्अर्थ: जनमेजै = (जनमेजा) परीक्षित का पुत्र, एक प्रसिद्ध राजा था। इसके पिता परीक्षित को तक्शक साँप ने डस लिया था। जनमेजा साँपों का वैरी बना। सर्पमेध यज्ञ करके अनेक साँप मारे। ब्यास इसका गुरु था। एक बार अश्वमेध यज्ञ इसने किया। इसकी स्त्री बहुत ही बारीक वस्त्रों में वहाँ आई। भोजन खाने आए अठारह ब्राहमण ये देख के हस पड़े। राजा ने कत्ल करा दिए। ब्रहम् हत्या के कारण, कुष्ठ हो गया। महाभारत की कथा सुनी। कुष्ठ हटता गया। जब ये सुना कि भीम ने जो हाथी आकाश में फेंके थे अभी तक वापस नहीं गिरे तो जनमेजे ने शक किया। कुष्ठ अंगूठे पर ही टिक गया।10।
</details>

<details><summary>दर्पण-भाषार्थ</summary>

अर्थ: राजा जनमेजा ने अपने गुरु की शिक्षा को ना समझा (अपने धन और अक्ल पर गुमान किया। अहंकार के कारण) भुलेखे में पड़ के गलत राह पड़ गया, फिर सुख कहाँ मिलता? (गुरु ने समझा के कुष्ठ की भारी बिपदा से बचाने का उद्यम किया, पर फिर भी) थोड़ा सा थिरक गया, और फिर पछताया। (अहंकार बड़े बड़े समझदारों की अक्ल को चक्कर में डाल देता है)।10।
</details>

<details><summary>दर्पण-पदार्थ</summary>

पद्अर्थ: कंसु = उग्रसेन का पुत्र, कृष्ण का मामा। कृष्ण जी के हाथों मारा गया। केसु = केसी, कंस का पहलवान। कृष्ण जी ने मारा था। चांडूरु = कंस का योद्धा, कृष्ण जी ने मारा था।11।
</details>

<details><summary>दर्पण-भाषार्थ</summary>

अर्थ: कंस, केसी और चांडूर (महान योद्धा थे, शूरबीरता में इनके बराबर का) और कोई नहीं था। (पर अपने ताकत के अहंकार में) इन्होंने परमात्मा की लीला को नहीं समझा और अपनी इज्जत गवा ली। (अपनी शक्ति का मान झूठा है। ये ताकत कोई मदद नहीं करती) ईश्वर के बिना और कोई (किसी की) रक्षा नहीं कर सकता।11।
</details>

<details><summary>दर्पण-पदार्थ</summary>

पद्अर्थ: नाइ = नाम में जुड़ने से।12।
</details>

<details><summary>दर्पण-भाषार्थ</summary>

अर्थ: (अहंकार बड़ा बलशाली है) गुरु की शरण पड़े बिना इस अहंकार को (अंदर से) मिटाया नहीं जा सकता। जो मनुष्य गुरु की शिक्षा धारण करता है वह (अहंकार मिटा के) धीरज धारता है। (धैर्य बहुत ऊँचा) धर्म है। हे नानक! गुरु की शिक्षा पर चलने से ही परमात्मा का नाम प्राप्त होता है, और जीव परमात्मा की महिमा करता है।12।9।
</details>

<details><summary>दर्पण-पदार्थ</summary>

पद्अर्थ: चोआ = इत्र। अंकि = शरीर पर। चढ़ावउ = (अगर) मैं लगा लूँ। पाट = रेशम। पटंबर = (पट+अंबर; पट = रेशम; अंबर = कपड़े) रेशम के कपड़े। पहिरि = पहिन के। पावउ = मैं पाऊँ, मैं पा सकता हूँ।1।
</details>

<details><summary>दर्पण-भाषार्थ</summary>

अर्थ: अगर मैं इत्र और चंदन अपने तन पर लगा लूँ, अगर मैं रेशम व रेशमी कपड़े पहनूँ, (फिर भी) अगर मैं परमात्मा के नाम से वंचित हूँ, तो कहीं भी मुझे सुख नहीं मिल सकता।1।
</details>

<details><summary>दर्पण-पदार्थ</summary>

पद्अर्थ: किआ पहिरउ = बढ़िया कपड़े पहनने से क्या लाभ? ओढि = पहन के। जगदीस = जगत का मालिक।1। रहाउ।
</details>

<details><summary>दर्पण-भाषार्थ</summary>

अर्थ: बढ़िया बढ़िया कपड़े पहनने और पहन कर दूसरों को दिखाने से क्या लाभ है? परमात्मा (के चरणों में जुड़े) बिनां कहीं और सुख नहीं मिल सकता।1। रहाउ।
</details>

<details><summary>दर्पण-पदार्थ</summary>

पद्अर्थ: कानी = कानों में। गलि = गले में। लाल निहाली = लाल रंग की तुलाई (गद्दा)। फूल गुलाला = गुलाल के फूल।2।
</details>

<details><summary>दर्पण-भाषार्थ</summary>

अर्थ: अगर मैं अपने कानों में कुण्डल डाल लूँ, गले में मोतियों की माला पहन लूँ, मेरे लाल रंग गद्दे पर गुलाल के फूल (बिखरे हुए) हों, (फिर भी) परमात्मा के स्मरण के बिना मुझे कहीं भी सुख नहीं मिल सकता।2।
</details>

<details><summary>दर्पण-पदार्थ</summary>

पद्अर्थ: नैन = आँखें। सलोनी = सुंदर लोइण वाली, सुंदर आँखों वाली। खोड़ = सोलह। बिनु भजे = स्मरण के बिना।3।
</details>

<details><summary>दर्पण-भाषार्थ</summary>

अर्थ: अगर सुंदर आँखों वाली खूबसूरत मेरी स्त्री हो, वह सोलह तरह के हार-श्रृंगार करती हो, और मुझे बहुत प्यारी लगती हो; फिर भी जगत के मालिक प्रभु का स्मरण किए बगैर सदा ख्वारी ही होती है।3।
</details>

<details><summary>दर्पण-पदार्थ</summary>

पद्अर्थ: महला = महल माढ़ीयां। सुखली = सुख देने वाली। अहि = दिन। निसि = रात। दुखाली = दुखों का घर।4।
</details>

<details><summary>दर्पण-भाषार्थ</summary>

अर्थ: अगर मेरे पास बसने के लिए महिल-माढ़ियां हों, सुख देने वाला मेरा पलंघ हो, उस पर माली दिन रात फूल बिछाता रहे, (फिर भी) परमात्मा के नाम स्मरण के बगैर ये शरीर दुखों का घर ही बना रहता है।4।
</details>

<details><summary>दर्पण-पदार्थ</summary>

पद्अर्थ: हैवर = हय+वर, बढ़िया घोड़े। गैवर = (गज+वर) बढ़िया हाथी। नेब = नायब। खवासी = शाही नौकर। पाजे = पाज, दिखावा। दिवाजे = दिखावे।5।
</details>

<details><summary>दर्पण-भाषार्थ</summary>

अर्थ: अगर मेरे पास बढ़िया घोड़े हाथी हों, शस्त्रों से लेस फौजें हों, लश्कर हों, हायब हों, शाही नौकर हों, ये सारा दिखावा हो, (फिर भी) जगत के मालिक परमात्मा का स्मरण किए बिना ये (शक्ति के) दिखावे नाशवान ही हैं।5।
</details>

<details><summary>दर्पण-पदार्थ</summary>

पद्अर्थ: सिधु = करामाती योगी। कहावउ = अगर मैं कहलाऊँ। रिधि सिधि = करामाती ताकतें। कुलह = टोपी। सिरि = सिर पर। सचु = सदा स्थिर रहने वाला (राज-भाग)।6।
</details>

<details><summary>दर्पण-भाषार्थ</summary>

अर्थ: अगर मैं (अपने आप को) करामाती साधु कहला लूँ, (जब चाहूँ) चमत्कारी शक्तियों को (अपने पास) बुला सकूँ। मेरे सिर पर ताज की टोपी हो, मैं अपने सिर पर (शाही) छत्र झुला सकूँ, (फिर भी) जगत के मालिक प्रभु के स्मरण के बिना सदा टिके रहने वाली (आत्मिक) शक्ति कहीं से हासिल नहीं कर सकता।6।
</details>

<details><summary>दर्पण-पदार्थ</summary>

पद्अर्थ: मलूक = बादशाह। अबे तबे = नौकरों को झिड़कें। कूड़े = झूठे, नाशवान। काजा = जीवन उद्देश्य।7।
</details>

<details><summary>दर्पण-भाषार्थ</summary>

अर्थ: यदि मैं अपने आप को खान कहलवा लूँ, बादशाह कहलवाऊँ, राजा कहलाऊँ, नौकरों चाकरों को डांट-फटकार भी दे सकूँ, (ताकत का सारा ये) दिखावा नाश हो जाने वाला है। गुरु के शब्द का आसरा लिए बिना मानव जीवन का उद्देश्य सिरे नहीं चढ़ता।7।
</details>

<details><summary>दर्पण-पदार्थ</summary>

पद्अर्थ: ममता = मल्कियत की तमन्ना। सबदि = शब्द से। गुरमति = गुरु की शिक्षा से। मुरारी = मुर+अरि, परमात्मा।8।
</details>

<details><summary>दर्पण-भाषार्थ</summary>

अर्थ: मैं बड़ा बन जाऊँ, और मेरी बहुत सारी मल्कियतें हों -ये चाहत गुरु के शब्द में जुड़ने से ही मन से भूलती हैं। गुरु की मति पर चलने से ही परमात्मा हृदय में टिका पहचाना जा सकता है। (पर, ये सब कुछ तभी हो सकता है अगर परमात्मा की अपनी मेहर हो। इस वास्ते) नानक प्रभु-दर पे विनती करता है - (हे प्रभु!) मैं तेरी शरण आया हूँ।8।10।
</details>

<details><summary>दर्पण-पदार्थ</summary>

पद्अर्थ: एक = एक परमात्मा की। परपंच = सृष्टि। बिआधि = रोग। कवरे = कड़वे। भाइ = प्रेम में। साचै = सदा स्थिर प्रभु को। रे = हे भाई!।1।
</details>

<details><summary>दर्पण-भाषार्थ</summary>

अर्थ: हे भाई! परमात्मा का भक्त एक परमात्मा की सेवा (भक्ति) करता है, किसी और को वह (परमात्मा के बराबर का) नहीं समझता। संसार के रोग (पैदा करने वाले भोगों) को वह कड़वा जान के त्याग देता है। (परमात्मा के) प्रेम में जुड़ के वह सदा स्थिर परमात्मा (के चरणों) में मिल जाता है, वह सदा स्थिर प्रभु का रूप हो जाता है।1।
</details>

<details><summary>दर्पण-पदार्थ</summary>

पद्अर्थ: राम भगतु = परमात्मा का भक्त। गाइ = गा के।1। रहाउ।
</details>

<details><summary>दर्पण-भाषार्थ</summary>

अर्थ: परमात्मा का भक्त परमात्मा का सेवक इस तरह का होता है, वह परमात्मा के गुण गा के (उसके चरणों में) मिलता है और (अपने मन के विकारों की) मैल धो लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: ऊंधो = उलटा, उध्र्व (परमात्मा की याद से बेमुख हुआ)। संसारै = संसार का। परजारै = अच्छी तरह जलाती है। सो = वह मनुष्य।2।
</details>

<details><summary>दर्पण-भाषार्थ</summary>

अर्थ: सारे जगत (के जीवों) का हृदय कमल (परमात्मा के नाम जपने की ओर से) उल्टा हुआ है। इस बुरी अनुचित मति की आग संसार (के जीवों के आत्मिक जीवन) को अच्छी तरह जला रही है। (इस आग में से) वही मनुष्य बचता है जो गुरु के शब्द को विचारता है।2।
</details>

<details><summary>दर्पण-पदार्थ</summary>

पद्अर्थ: भ्रिंग = भृंग, भंवरा। कुंचरु = हाथी। अरु = और। मीना = मछली। मिरग = हिरन। सहि = सह के। राचि = रच के, फस के। ततु = अस्लियत। बीना = पहचाना, देखा।3।
</details>

<details><summary>दर्पण-भाषार्थ</summary>

अर्थ: भंवरा, पतंगा, हाथी, मछली और हिरन - हरेक अपना अपना किया पा के मर जाते हैं। (इसी तरह दुरमति का मारा मनुष्य) तृष्णा में फंस के अपने असल (परमात्मा) को नहीं देखता (और आत्मिक मौत मरता है)।3।
</details>

<details><summary>दर्पण-पदार्थ</summary>

पद्अर्थ: चितै = चितवता है। हितकारी = हित करने वाला, प्रेमी। कामणि = स्त्री। विकारी = विकारियों को। पति = इज्जत। विसारी = बिसार के, भुला के।4।
</details>

<details><summary>दर्पण-भाषार्थ</summary>

अर्थ: (दुरमति के अधीन हो के) स्त्री का प्रेमी मनुष्य सदा काम-वासना ही चितवता है। (फिर) क्रोध सारे विकारियों (के आत्मिक जीवन) को तबाह करता है। ऐसे मनुष्य प्रभु का नाम भुला के अपनी इज्जत और अक्ल गवा लेते हैं।4।
</details>

[[0226]]
<details><summary>दर्पण-पदार्थ</summary>

पद्अर्थ: पर घरि = पराए घर में। गलि = गले में। जेवरी = जंजीर, रस्सी, फांसी।5।
</details>

<details><summary>दर्पण-भाषार्थ</summary>

अर्थ: अपने मन के पीछे चलने वाला मनुष्य पराए घर में अपने चिक्त को डुलाता है (नतीजा ये निकलता है कि विकारों के) जंजाल में वह फंसता है और उसके गले में विकारों की जंजीर (पक्की होती जाती है)। जो मनुष्य गुरु के बताए रास्ते पर चलता है, वह परमात्मा की महिमा करके इस जंजाल में से बच निकलता है।5।
</details>

<details><summary>दर्पण-पदार्थ</summary>

पद्अर्थ: पर कउ = पराए (मनुष्य) को। कामि = काम में। दामि = दाम (के लालच) में। सेई = वही, वह विधवा। त्रिपति = शांति।6।
</details>

<details><summary>दर्पण-भाषार्थ</summary>

अर्थ: जैसे विधवा अपना शरीर पराए मनुष्य के हवाले करती है, काम-वासना में (फंस के) पैसे (के लालच) में (फंस के) वह अपना मन (भी) पराए मनुष्य के वश में करती है, पर पति के बिना उसे कभी भी शांति नसीब नहीं हो सकती (ऐसे ही पति प्रभु को भुलाने वाली जीव-स्त्री अपना आप विकारों के अधीन करती है, पर पति प्रभु के बिना आत्मिक सुख कभी नहीं मिल सकता)।6।
</details>

<details><summary>दर्पण-पदार्थ</summary>

पद्अर्थ: थाटा = बनावट, रचना। नाटा = नाटक, चंचलता की बातें।7।
</details>

<details><summary>दर्पण-भाषार्थ</summary>

अर्थ: (विद्वान पंडित) वेद-पुराण-स्मृतियां आदिक धर्म पुस्तकें बारंबार पढ़ता है, उनकी (काव्य) रचना बार बार सुनता है, पर जब तक उसका मन परमात्मा के नाम रस का रसिया नहीं बनता, तब तक (माया के हाथों पर ही) नाच करता है।7।
</details>

<details><summary>दर्पण-पदार्थ</summary>

पद्अर्थ: चात्रिक = पपीहा। उलासा = खुश। पी = पी कर। त्रिपतासा = तृप्त होता है, संतुष्ट होता है।8।
</details>

<details><summary>दर्पण-भाषार्थ</summary>

अर्थ: जैसे पपीहे का (वर्षा-) जल से प्रेम है, (वर्षा-) जल की उसे प्यास है। जैसे मछली पानी में बहुत प्रसन्न रहती है, वैसे ही, हे नानक! परमात्मा का भक्त परमात्मा का नाम-रस पी के तृप्त हो जाता है।8।11।
</details>

<details><summary>दर्पण-पदार्थ</summary>

पद्अर्थ: करि = करके। मरै = मरता है, दुखी होता है। लेखै = लेखे में। न लेखै पावै = किसी गिनती में नहीं गिना जाता। वेस = धार्मिक वेष। भसम = राख। बिसारि = विसार के। बहुरि = दुबारा, अंत को।1।
</details>

<details><summary>दर्पण-भाषार्थ</summary>

अर्थ: (अगर कोई मनुष्य मन का हठ करके धूणियां आदि तपा के) शारीरिक मुश्कलें बर्दाश्त करता है, तो उसका ये कष्ट सहना किसी गिनती में नहीं गिना जाता। अगर कोई मनुष्य (शरीर पर) राख मलता है और (योग आदि के) कई भेस करता है (ये भी व्यर्थ जाते हैं)। परमात्मा का नाम भुला के वह अंत को पछताता है (कि इन उद्यमों में जीवन व्यर्थ गवाया)।1।
</details>

<details><summary>दर्पण-पदार्थ</summary>

पद्अर्थ: मनि = मन में (बसा लो)।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) तू (अपने) मन में प्रभु जी को (बसा ले, और इस तरह) तू (अपने) मन में (आत्मिक) आनंद (ले)। (याद रख) परमात्मा के नाम को भुला के तू जमों के दुख सहेगा।1। रहाउ।
</details>

<details><summary>दर्पण-पदार्थ</summary>

पद्अर्थ: चोआ = इत्र। कपूरि = कपूर (आदि के इस्तेमाल) में (मगन)। मगन = मस्त। परम पदु = सब से ऊँची आत्मिक अवस्था। नामि बिसारिऐ = अगर (परमात्मा का) नाम बिसार दिया जाए। कूड़ो = झूठ ही, व्यर्थ ही। कूरि = झूठ में, व्यर्थ प्रयत्नों में।2।
</details>

<details><summary>दर्पण-भाषार्थ</summary>

अर्थ: (दूसरी तरफ अगर कोई मनुष्य) इत्र, चंदन, अगर, कपूर (आदि सुगंधियों के प्रयोग में) मस्त है, माया के मोह में मस्त है, तो उच्च आत्मिक अवस्था (उससे भी) दूर है। अगर प्रभु का नाम भुला दिया जाए, तो ये सारा (दुनिया वाली ऐश भी) व्यर्थ है (सुख नहीं मिलता, मनुष्य सुख के) व्यर्थ प्रयत्नों में रहता है।2।
</details>

<details><summary>दर्पण-पदार्थ</summary>

पद्अर्थ: तखति = तख्त पर। अधकी = बहुत। विआपै = जोर डालता है। जाचे = मांगने से।3।
</details>

<details><summary>दर्पण-भाषार्थ</summary>

अर्थ: (अगर कोई मनुष्य राजा भी बन जाए) तख्त पर (बैठे हुए को) नेजा-बरदार फौजी व बाजे वाले सलामें करें, तो भी माया की तृष्णा ही बढ़ती है, काम-वासना जोर डालती है (इनमें आत्मिक सुख नहीं है! सुख है केवल प्रभु के नाम में भक्ति में)। पर प्रभु के दर से मांगे बिना ना तो भक्ति मिलती है ना ही नाम मिलता है।3।
</details>

<details><summary>दर्पण-पदार्थ</summary>

पद्अर्थ: वादि = झगड़े मे। अहंकारि = अहंकार में। दे = दे कर। पावहि = तू हासिल करेगा। सुहेला = सुख+आलय, सुख का घर, सुख का श्रोत। दुहेला = दुख+आलय, दुखों का घर, दुखदाई।4।
</details>

<details><summary>दर्पण-भाषार्थ</summary>

अर्थ: (विद्या के बल पर धार्मिक पुस्तकों की चर्चा के) झगड़े में (पड़ने से) (व विद्या के) अहंकार में (भी) परमात्मा का मिलाप नहीं होता। (हे भाई!) अपना मन दे के (ही, अहंकार गवा के ही) सुखों का श्रोत प्रभु नाम प्राप्त करेगा। (प्रभु को बिसार के) और ही प्यार में रहने से दुखद अज्ञान ही बढ़ेगा।4।
</details>

<details><summary>दर्पण-पदार्थ</summary>

पद्अर्थ: दम = धन-पदार्थ। बोहिथ = जहाज। सागर वाट = समुंदर का सफर। घाटे घाटि = घाटे में ही, नुकसान में ही।5।
</details>

<details><summary>दर्पण-भाषार्थ</summary>

अर्थ: जैसे रास पूंजी के बिना दुकान का सौदा नहीं लिया जा सकता, वैसे ही जहाज के बिना समुंदर का सफर नहीं हो सकता, वैसे ही गुरु की शरण पड़े बिना (जीवन सफर में आत्मिक राशि-पूंजी की तरफ से) घाटे ही घाटे में रहना पड़ता है।5।
</details>

<details><summary>दर्पण-पदार्थ</summary>

पद्अर्थ: वाहु वाहु = धन्य धन्य (कहो)। जि = जो (गुरु)। मेलि = (प्रभु के) मिलाप में।6।
</details>

<details><summary>दर्पण-भाषार्थ</summary>

अर्थ: (हे भाई!) उस पूरे गुरु को धन्य-धन्य कह जो सही जीवन-राह दिखाता है, जो परमात्मा की महिमा के शब्द सुनाता है, और (इस तरह) जो परमात्मा के मिलाप में मिला देता है।6।
</details>

<details><summary>दर्पण-पदार्थ</summary>

पद्अर्थ: तिस कउ = उस (परमातमा) को। जीउ = जीवातमा, जिंद। मथि = मंथन करके, रिड़क के, अच्छी तरह विचार के। तुधु = तुझे। भाणै = अपनी रजा में। दीउ = देगा।7।
</details>

<details><summary>दर्पण-भाषार्थ</summary>

अर्थ: हे भाई! उस परमात्मा की महिमा कर जिसकी (दी हुई) ये जिंद है। गुरु के शब्द के द्वारा (परमात्मा के गुणों को) बार बार विचार के आत्मिक जीवन देने वाला नाम रस पी। वह प्रभु तुझे अपनी रजा में नाम जपने का बड़प्पन देगा।7।
</details>

<details><summary>दर्पण-पदार्थ</summary>

पद्अर्थ: जीवा = जीऊँ, मैं जी सकूँ। माइ = हे माँ! अनदिनु = हररोज। जपतु रहउ = जपता रहूँ। नामि = नाम में। नामि रहे = अगर नाम (रंग) में रंगे रहें। पति = इज्जत।8।
</details>

<details><summary>दर्पण-भाषार्थ</summary>

अर्थ: हे मेरी माँ! परमात्मा के नाम के बिना मैं (आत्मिक जीवन) जी नहीं सकता।  
हे प्रभु! मैं तेरी शरण आया हूँ, (मेहर कर) मैं दिन रात तेरा ही नाम जपता रहूँ।  
हे नानक! अगर प्रभु के नाम-रंग में रंगे रहें, तभी (लोक-परलोक में) आदर-मान मिलता है।8।12।
</details>

<details><summary>दर्पण-पदार्थ</summary>

पद्अर्थ: हउमै = “हउ हउ, मैं मैं”, “मैं बड़ा हूँ, मैं बड़ा बन जाऊँ”। करत = करते हुएं। भेखी = धार्मिक भेषों से। जानिआ = परमात्मा के साथ सांझ डाली। मानिआ = मान गया, पतीज गया, गिझ गया।1।
</details>

<details><summary>दर्पण-भाषार्थ</summary>

अर्थ: (“मैं धर्मी हूँ मैं धर्मी हूँ” ये) मैं मैं करते हुए (निरे) धार्मिक वेष से कभी किसी ने परमात्मा के साथ गहरी सांझ नहीं डाली। गुरु की शरण पड़ कर ही (भाव, गुरु के आगे स्वैभाव त्याग के ही) परमात्मा की भक्ति में मन रमता है। पर, ऐसा स्वैभाव त्यागने वाला कोई एक-आध ही होता है।1।
</details>

<details><summary>दर्पण-पदार्थ</summary>

पद्अर्थ: सचु = सदा स्थिर रहने वाला परमात्मा। परम पदु = सबसे ऊँचा आत्मिक दर्जा।1। रहाउ।
</details>

<details><summary>दर्पण-भाषार्थ</summary>

अर्थ: (मैं बड़ा धर्मी हूँ, मैं बड़ा राजा हूँ, ऐसी) मैं मैं करते हुए (कभी) सदा कायम रहने वाला परमात्मा मिल नहीं सकता। जब ये अहंकार दूर हो, तब ही सबसे ऊँचा आत्मिक दर्जा हासिल कर सकते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: करि = करके, के कारण। धावहि = (एक दूसरे पर) हमले करते हैं। खपहि = खुआर होते हैं।2।
</details>

<details><summary>दर्पण-भाषार्थ</summary>

अर्थ: (‘हम बड़े राजा है”, इसी) अहंकार के कारण ही राजे एक दूसरे के (देशों पर) कई बार हमले करते रहते हैं अपने बड़प्पन के गुमान में दुखी होते हैं (नतीजा ये निकलता है कि प्रभु की याद भुला के) जनम मरण के चक्कर में पड़े रहते हैं।2।
</details>

<details><summary>दर्पण-पदार्थ</summary>

पद्अर्थ: निवरै = दूर होती है। पंच = कामादिक पाँचों को। संघारै = नाश करता है, मारता है।3।
</details>

<details><summary>दर्पण-भाषार्थ</summary>

अर्थ: जो (भाग्यशाली) मनुष्य गुरु का शब्द विचारता है (अपने सोच मण्डल में टिकाता है) उसका अहंकार दूर हो जाता है, वह (भटकना में डालने वाली अपनी) होछी मति त्यागता है, और कामादिक पाँचों वैरियों का नाश करता है।3।
</details>

<details><summary>दर्पण-पदार्थ</summary>

पद्अर्थ: साचु = सदा स्थिर प्रभु। सहज घरि = सहज के घर में, शांत अवस्था में। राजनु = सारी सृष्टि का राजा प्रभु। जाणि = सांझ डाल के। परम गति = सबसे उच्च आत्मिक अवस्था।4।
</details>

<details><summary>दर्पण-भाषार्थ</summary>

अर्थ: जिस लोगों के हृदय में सदा कायम रहने वाला परमात्मा (बसता) है, वे अडोल आत्मिक अवस्था में टिके रहते हैं। सारी सृष्टि के मालिक प्रभु के साथ गहरी सांझ डाल के वे सबसे ऊँची आत्मिक अवस्था हासिल करते हैं।4।
</details>

<details><summary>दर्पण-पदार्थ</summary>

पद्अर्थ: निरभउ कै घरि = निर्भय प्रभु के स्वरूप में। ताड़ी लावै = तवज्जो जोड़ता है।5।
</details>

<details><summary>दर्पण-भाषार्थ</summary>

अर्थ: जिस मनुष्य के मन की भटकन गुरु दूर करता है, सदा स्थिर प्रभु का स्मरण उस का नित्य कर्म बन जाता है, वह निर्भव प्रभु के चरणों में सदा अपनी तवज्जो जोड़े रखता है।5।
</details>

<details><summary>दर्पण-पदार्थ</summary>

पद्अर्थ: मरणा = आत्मिक मौत लेना। किआ पावै = कोई आत्मिक गुण प्राप्त नहीं होता। भेटे = मिले। झगरु = अहंकार के मसले।6।
</details>

<details><summary>दर्पण-भाषार्थ</summary>

अर्थ: “हउ हउ, मैं मैं” के कारण आत्मिक मौत ही मिलती है, इससे और कोई आत्मिक गुण नहीं मिलता। जिस मनुष्य को पूरा गुरु मिल जाता है, वह अहंकार के इस मसले को अंदर से खत्म कर लेता है।6।
</details>

<details><summary>दर्पण-पदार्थ</summary>

पद्अर्थ: जेती है = अहंकार के आसरे जितनी भी दौड़ भाग है। तेती = ये सारी दौड़ भाग। किहु नाही = कुछ भी नहीं, कोई आत्मिक लाभ नहीं पहुँचाती, व्यर्थ जाती है। गिआन भेटि = ज्ञान को प्राप्त करके।7।
</details>

<details><summary>दर्पण-भाषार्थ</summary>

अर्थ: अहंकार के आसरे जितनी भी दौड़ भाग है ये सारी दौड़भाग कोई आत्मिक लाभ नहीं पहुँचाती। गुरु के सन्मुख रहने वाले मनुष्य (गुरु से) ज्ञान प्राप्त करके परमात्मा के गुण गाते हैं।7।
</details>

[[0227]]
<details><summary>दर्पण-पदार्थ</summary>

पद्अर्थ: बंधन बंधि = बंधनों में बंध के।8।
</details>

<details><summary>दर्पण-भाषार्थ</summary>

अर्थ: अहंकार (जीवों को मोह के) बंधनों में बाँध के जनम मरण के चक्कर में डालती है। जो मनुष्य परमात्मा की भक्ति करता है (वह अहंकार से बचा रहता है, और) सुख पाता है।8।13।
</details>

<details><summary>दर्पण-पदार्थ</summary>

पद्अर्थ: प्रथमे = सबसे पहले। कालै घरि = काल के घर में, मौत के सहम में। पइआलि = पाताल में। ब्रहम कमलु = विष्णु का कमल, विष्णु की नाभि में से उगे हुए कमल का अंत। भरमि = भटकना में। भुलाइआ = गलत रास्ते पड़ गया।1।
</details>

<details><summary>दर्पण-भाषार्थ</summary>

अर्थ: (और जीवों की तो बात ही क्या करनी है) सबसे पहले ब्रहमा ही आत्मिक मौत की जंजीर में फंस गया। उसने अपने गुरु की आज्ञा पर गौर ना किया, (इस अहंकार में आ के मैं इतना बड़ा हूँ कि मैं कैसे कमल की डंडी में से पैदा हो सकता हूँ) भटकना में पड़ कर गलत रास्ते पर पड़ गया (विष्णु की नाभि से उगे हुए जिस कमल में से ब्रहमा पैदा हुआ था, उस का अंत लेने के लिए) पाताल में (जा पहुँचा) पर ब्रहम् कमल (का अंत) ना ढूँढ सका (और शर्मिंदा होना पड़ा। ये अहंकार ही मौत है)।1।
</details>

<details><summary>दर्पण-पदार्थ</summary>

पद्अर्थ: उपजै = पैदा होता है। सो = उसे। कालि = काल ने, मौत (के सहम) ने। संघारिआ = मारा है, आत्मिक जीवन की ओर से मारा। हम = मुझे। राखे = आत्मिक मौत से बचा लिया।1। रहाउ।
</details>

<details><summary>दर्पण-भाषार्थ</summary>

अर्थ: (जगत में) जो जो जीव जनम लेता है (और गुरु का शब्द अपने हृदय में नहीं बसाता) मौत (के सहम) ने उस उस का आत्मिक जीवन प्रफुल्लित नहीं होने दिया। मेरे आत्मिक जीवन को परमात्मा ने खुद बचा लिया, (क्योंकि उसकी मेहर से) मैंने गुरु के शब्द को अपने हृदय में बसा लिया।1। रहाउ।
</details>

<details><summary>दर्पण-पदार्थ</summary>

पद्अर्थ: सभि = सारे। कालु = मौत का सहम।2।
</details>

<details><summary>दर्पण-भाषार्थ</summary>

अर्थ: सारे देवियां और देवते माया के मोह में फंसे हुए हैं (यही है आत्मिक मौत, ये आत्मिक) मौत गुरु की बताई हुई सेवा किए बिना खलासी नहीं करती। (इस आत्मिक) मौत से बचा हुआ सिर्फ एक परमातमा है जिसके गुण बयान नहीं हो सकते, जिसका भेद पाया नहीं जा सकता।2।
</details>

<details><summary>दर्पण-पदार्थ</summary>

पद्अर्थ: नामहु = नाम से। भूले = वंचित रहता है। मै = मुझे। धर = आसरा।3।
</details>

<details><summary>दर्पण-भाषार्थ</summary>

अर्थ: (वैसे तो) सुल्तान हों, खान हों, बादशाह हों, किसी ने भी सदा यहाँ टिके नहीं रहना, पर परमातमा के नाम से जो जो वंचित रहता है वह जम का दुख सहता है (वह अपनी आत्मिक मौत भी सहेड़ लेता है, इस करके, हे प्रभु!) मुझे तेरा नाम ही सहारा है (मैं यही अरदास करता हूँ) जैसे हो सके मुझे अपने नाम में जोड़े रख, मैं तेरे नाम में ही टिका रहूँ।3।
</details>

<details><summary>दर्पण-पदार्थ</summary>

पद्अर्थ: मुकामु = पक्का ठिकाना। मरहि = मरते हैं। संचहि = इकट्ठा करते हैं। दाम = पैसे, धन।4।
</details>

<details><summary>दर्पण-भाषार्थ</summary>

अर्थ: चौधरी हों, राजे हों, किसी का भी यहाँ पक्का डेरा नहीं है। पर (जो) शाह निरी माया ही जोड़ते हैं, सिर्फ पैसे ही एकत्र करते हैं, वे आत्मिक मौत मर जाते हैं। हे हरि! मुझे आत्मिक जीवन देने वाला अपना नाम-धन बख्श।4।
</details>

<details><summary>दर्पण-पदार्थ</summary>

पद्अर्थ: महर = रहनुमा। मुकदम = चौधरी। सिकदार = सरदार। संसारै = संसार में। अफरिओ = बली, अमोड़। कूड़ु = माया का मोह। सिरि = (उसके) सिर पर। मारै = मारता है, आत्मिक मौत मरता है, आत्मिक जीवन को प्रफुल्लित नहीं होने देता।5।
</details>

<details><summary>दर्पण-भाषार्थ</summary>

अर्थ: प्रजा, प्रजा के रहनुमा, चौधरी, सरदार - कोई भी ऐसा नहीं दिखता जो संसार में सदा टिका रह सके। पर बली काल उसके सिर पर चोट मारता है (उसे आत्मिक मौत मारता है) जिसके हृदय में माया का मोह है।5।
</details>

<details><summary>दर्पण-पदार्थ</summary>

पद्अर्थ: निहचलु = अटल, सदा स्थिर। जिनि = जिस (परमातमा) ने। तिनहि = उसी (प्रभु) ने। गोई = ले कर दी। सभ = सारी सृष्टि। गुरमुखि = गुरु की शरण पड़ने से। ओह = वह परमात्मा। पति = इज्जत।6।
</details>

<details><summary>दर्पण-भाषार्थ</summary>

अर्थ: सदा अटल रहने वाला केवल एक ही एक परमात्मा ही है, जिस ने यह सारी सृष्टि रची बनाई है, वह खुद ही इसे (अपने अंदर) लय कर लेता है। जब गुरु की शरण पड़ने से वह परमात्मा हर जगह दिखाई दे जाए (तो जीव का आत्मिक जीवन प्रफुल्लित होता है) तब (इसे प्रभु की हजूरी में) आदर मिलता है।6।
</details>

<details><summary>दर्पण-पदार्थ</summary>

पद्अर्थ: तनि = तन में। पीरा = पीड़ा। धीरा = धीरज, सहारा।7।
</details>

<details><summary>दर्पण-भाषार्थ</summary>

अर्थ: काजी कहलाएं, शेख कहलवाएं, बड़े बड़े भेषों वाले फ़कीर कहलाएं, (दुनिया में अपने आप को) बड़े बड़े कहलवाएं; पर अगर शरीर में अहंकार की पीड़ा है, तो मौत खलासी नहीं करती (आत्मिक मौत खलासी नहीं करती, आत्मिक जीवन प्रफुल्लित नहीं होता)। सतिगुरु से मिले (नाम-) आधार के बिना (ये आत्मिक मौत टिकी ही रहती है)।7।
</details>

<details><summary>दर्पण-पदार्थ</summary>

पद्अर्थ: जिहवा = जीभ से। नैणी = आँखों से। कानी = कानों से। बिखु = जहर, आत्मिक मौत लाने वाले। बैणी = वचन। मूठे = लूटे जाते हैं।8।
</details>

<details><summary>दर्पण-भाषार्थ</summary>

अर्थ: (निंदा आदि के कारण) जीभ से, (पराया रूप देखने के कारण) आँखों द्वारा, और कानों से (क्योंकि जीव) आत्मिक मौत लाने वाले (निंदा आदि के) वचन सुनता है आत्मिक मौत (का) जाल (जीवों के सिर पर सदैव तना रहता है)। गुरु के शब्द (का आसरा लिए) बिना जीव दिन रात (आत्मिक जीवन के गुणों से) लूटे जा रहे हैं।8।
</details>

<details><summary>दर्पण-पदार्थ</summary>

पद्अर्थ: नाइ = नाम में। न जोहि सकै = देख नहीं सकता, सहम नहीं डाल सकता, आत्मिक जीवन को मार नहीं सकता। सबदि = शब्द द्वारा।9।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में सदा-स्थिर प्रभु (सदा) बसा रहता है, जो मनुष्य परमात्मा के नाम में (सदा) टिका रहता है, आत्मिक मौत (मौत का सहम) उसकी तरफ कभी देख भी नहीं सकती (क्योंकि वह सदा प्रभु के) गुण गाता है। हे नानक! वह मनुष्य गुरु के सन्मुख हो के गुरु के शब्द के द्वारा (प्रभु के चरणों में सदा) लीन रहता है।9।14।
</details>

<details><summary>दर्पण-पदार्थ</summary>

पद्अर्थ: बोलहि = बोलते हैं। साचु = सदा अटल रहने वाला बोल। मिथिआ = झूठ। राई = रत्ती भर। हुकमि रजाई = रजा के मालिक प्रभु के हुक्म में। अतीत = माया के प्रभाव से परे।1।
</details>

<details><summary>दर्पण-भाषार्थ</summary>

अर्थ: जो मनुष्य गुरु के सन्मुख रह के रजा के मालिक प्रभु के हुक्म में चलते हैं, वे सदा स्थिर प्रभु की शरण में रह के माया के प्रभाव से ऊपर रहते हैं। इस वास्ते वो रत्ती भर भी झूठ नहीं बोलते, वे सदा अटल रहने वाले बोल ही बोलते हैं।1।
</details>

<details><summary>दर्पण-पदार्थ</summary>

पद्अर्थ: सच घरि = सच के घर में, सदा स्थिर प्रभु के चरणों में। बैसे = (जो) बैठता है। कालु = मौत का सहम, आत्मिक मौत। मोहै = मोह के कारण। आवत जावत = पैदा होने मरने का।1। रहाउ।
</details>

<details><summary>दर्पण-भाषार्थ</summary>

अर्थ: जो मनुष्य सदा स्थिर प्रभु के चरणों में टिका रहता है, उसे मौत का सहम छू नहीं सकता (उसके आत्मिक जीवन को कोई खतरा नहीं होता) पर अपने मन के पीछे चलने वाले मनुष्य को मोह (में फंसे होने) के कारण जनम मरण का दुख (दबाए रखता) है।1। रहाउ।
</details>

<details><summary>दर्पण-पदार्थ</summary>

पद्अर्थ: अपिउ = अमृत, आत्मिक जीवन देने वाला नाम रस। पीअउ = बेशक कोई भी पक्ष पीए। कथि = कह के, महिमा करके। रहीऐ = रह सकते हैं, (निज घर में टिके) रह सकते हैं। बैसि = बैठ के, टिक के। सहज घरु = आत्मिक अडोलता देने वाला घर। लहीऐ = प्राप्त कर सकते हैं। रसि = रस में। माते = मस्त होने से। कहीऐ = कह सकते हैं।2।
</details>

<details><summary>दर्पण-भाषार्थ</summary>

अर्थ: कोई भी जीव नाम-रस पीए (और पी के देख ले), बेअंत गुणों के मालिक प्रभु की महिमा करके (“निज घर में”) टिके रह सकते हैं, और उस स्वै-स्वरूप में बैठ के आत्मिक अडोलता का ठिकाना ढूँढ सकते हैं। हरि-नाम-रस में मस्त होने से ये कह सकते हैं कि यही है असल आत्मिक सुख।2।
</details>

<details><summary>दर्पण-पदार्थ</summary>

पद्अर्थ: चाल = जीवन चाल, जिंदगी की जुगति। निहचल = जिसे माया का मोह हिला नहीं सकता। साचि = सदा स्थिर प्रभु में (टिक के)। विरोलै = मथना, मंथन करके, मथ के ढूँढ लेता है।3।
</details>

<details><summary>दर्पण-भाषार्थ</summary>

अर्थ: गुरु की मति पर चलने वाली जीवन-जुगति (ऐसी है कि इसे) माया का मोह हिला नहीं सकता, माया के मोह में ये डोल नहीं सकती। जो मनुष्य गुरु की मति धारण करके नाम-रस पीता है, वह अस्लियत को मथ कर तलाश लेता है।3।
</details>

<details><summary>दर्पण-पदार्थ</summary>

पद्अर्थ: दीखिआ = शिक्षा। अरपिओ = अर्पित किया, हवाले किया। अंतर गति = आंतरिक आत्मिक हालत। गति = परमात्मा की आत्मिक अवस्था। मिति = परमात्मा का बड़प्पन। आतमु = आपना आप।4।
</details>

<details><summary>दर्पण-भाषार्थ</summary>

अर्थ: जिस मनुष्य ने (पूरे) गुरु के दर्शन कर लिए और गुरु की शिक्षा ग्रहण कर ली, अपने अंतरात्मे बसा ली और (उस शिक्षा की खातिर) अपना मन और अपना तन भेट कर दिया, (और जिस मनुष्य ने इस शिक्षा की इनायत से सदा स्थिर प्रभु के चरणों में जुड़ना आरम्भ कर दिया) उसने अपनी अस्लियत को पहिचान लिया, उसे समझ आ गई कि परमात्मा सबसे उच्च आत्मिक अवस्था वाला है और बेअंत वडियाई वाला है।4।
</details>

<details><summary>दर्पण-पदार्थ</summary>

पद्अर्थ: सारु = श्रेष्ठ। परम = सब से बड़ा। सचु = सदा स्थिर। देखउ = बेशक वह देख ले।5
</details>

<details><summary>दर्पण-भाषार्थ</summary>

अर्थ: जो मनुष्य (सदा स्थिर प्रभु के चरणों में जुड़ता है) निरंजन के श्रेष्ठ नाम को अपनी आत्मिक खुराक बनाता है, वह सदा स्थिर रहने वाला परम हंस बन जाता है। बेअंत (प्रभु) की ज्योति (उसके अंदर चमक पड़ती है)। बेशक किसी भी तरफ वह देख ले, उसे हर जगह वह एक परमात्मा ही दिखाई देता है।5।
</details>

<details><summary>दर्पण-पदार्थ</summary>

पद्अर्थ: निरालमु = निर्लिप। करणी = नित्य आचरण। परम पदु = सबसे उच्च आत्मिक दर्जा। मन ते = मन से, अंदर ही। अहं = अहंकार। भ्रमणी = भटकना।6।
</details>

<details><summary>दर्पण-भाषार्थ</summary>

अर्थ: (‘सच घर’ में बैठने वाला) वह मनुष्य माया (के प्रभाव) से निर्लिप रहता है, सदा स्थिर प्रभु का नाम जपना ही उसकी नित्य की करनी हो जाती है।  
गुरु की बताई सेवा करके गुरु के चरणों में टिका रह के वह सबसे ऊँचा आत्मिक दर्जा हासिल कर लेता है। अंदर अंदर से उसका मन स्मरण में रच-मिच जाता है, अहंकार वाली उसकी भटकना समाप्त हो जाती है।6।
</details>

<details><summary>दर्पण-पदार्थ</summary>

पद्अर्थ: जसि = यश ने। भारिआ = ढूँढा।7।
</details>

<details><summary>दर्पण-भाषार्थ</summary>

अर्थ: (‘सच घर’ में बैठे रहने की) इस विधी ने किस किस को (संसार समुंदर से) पार नहीं लंघाया? परमात्मा की महिमा ने सारे संतों को भक्तों को पार लंघा दिया है। जिस जिस ने यश किया, उसे प्रभु जी मिल गए। (मैं भी प्रभु की महिमा ही करता हूँ और) उसके बिना किसी और को नहीं ढूँढता।7।
</details>

[[0228]]
<details><summary>दर्पण-पदार्थ</summary>

पद्अर्थ: महलि = महल में। गुरि = गुरु ने। छाइआ = छाया, साया, प्रभाव।8।
</details>

<details><summary>दर्पण-भाषार्थ</summary>

अर्थ: सदा स्थिर प्रभु के महल में (पहुँचा के) गुरु ने जिस मनुष्य को अलख प्रभु का स्वरूप (हृदय में) प्रत्यक्ष कर दिया है, उसे वह अटल ठिकाना (सदा के लिए प्राप्त हो जाता है) जिस पर माया का प्रभाव नहीं पड़ता। जो जो लोग सदा स्थिर प्रभु में जुड़ के माया की ओर से तृप्त हो जाते हैं, उनकी भटकना समाप्त हो जाती है।8।
</details>

<details><summary>दर्पण-पदार्थ</summary>

पद्अर्थ: मनि = मन में। सचु = सदा स्थिर प्रभु! नामि = नाम में (जुड़ के)।9।
</details>

<details><summary>दर्पण-भाषार्थ</summary>

अर्थ: जिस मनुष्यों के मन में वह सदा स्थिर रहने वाला परमात्मा बस पड़ता है, उनकी संगति जिस मनुष्य को गुरु की संगति पड़ कर प्राप्त होती है। हे नानक! वह मनुष्य प्रभु के सदा-स्थिर नाम में जुड़ के (अपने मन की विकारों की) मैल साफ कर लेता है।9।15।
</details>

<details><summary>दर्पण-पदार्थ</summary>

पद्अर्थ: रामि = राम में। नामि = नाम में। रापै = रंगा जाता है। जा का चितु = जिस (मनुष्य) का चित्त। उपजंपि = सवेरे उठते ही।1।
</details>

<details><summary>दर्पण-भाषार्थ</summary>

अर्थ: जिस मनुष्य का मन परमात्मा के नाम (-रंग) में रंगा हुआ है, उसका दर्शन नित्य सवेरे उठते हुए ही करना चाहिए (ऐसे भाग्यशाली मनुष्य की संगति से परमात्मा का नाम याद आता है)।1।
</details>

<details><summary>दर्पण-पदार्थ</summary>

पद्अर्थ: अभागु = बद्किस्मती। जुगि जुगि = हरेक युग में, सदा ही।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (अगर) तुम परमात्मा का नाम नहीं स्मरण करते, तो ये तुम्हारी बद्किस्मती है। परमात्मा प्रभु सदा से ही हमें (सभी जीवों को) दातें देता चला आ रहा है (ऐसे दाते को भुलाना दुर्भाग्यपूर्ण है)।1। रहाउ।
</details>

<details><summary>दर्पण-पदार्थ</summary>

पद्अर्थ: तितु = उस में। घटि = घट में। तितु घटि = उस हृदय में। अनाहत = (हत् = चोट करनी) अन+आहत, बिना चोट के, बिना बजाए, एक रस, लगातार। तूरा = तुरम।2।
</details>

<details><summary>दर्पण-भाषार्थ</summary>

अर्थ: जो मनुष्य गुरु की शिक्षा ले के परमात्मा का नाम जपता है, वह पूर्ण हो जाता है (उसका मन माया के मोह में डोलता नहीं)। उस (के) हृदय में (प्रसन्नता ही प्रसन्नता बनी रहती है, जैसे) एक-रस तुर्मा आदि बाजे बजते रहते हैं।2।
</details>

<details><summary>दर्पण-पदार्थ</summary>

पद्अर्थ: पिआरि = प्यार में। से = वह लोग। प्रभि = प्रभु ने। धारि = धर के, कर के।3।
</details>

<details><summary>दर्पण-भाषार्थ</summary>

अर्थ: जो लोग हरि परमात्मा की भक्ति और प्यार में (जुड़ते) हैं, उन्हें प्रभु ने मेहर करके (अहंकार आदि से) बचा लिया है।3।
</details>

<details><summary>दर्पण-पदार्थ</summary>

पद्अर्थ: परसि = परस के, छू के, कर के।4।
</details>

<details><summary>दर्पण-भाषार्थ</summary>

अर्थ: जिस मनुष्यों के हृदय में वह (दया-निधि) परमात्मा बसता है, उसका दर्शन करने से (आत्मिक) आनंद मिलता है।4।
</details>

<details><summary>दर्पण-पदार्थ</summary>

पद्अर्थ: रवै = व्यापक है।5।
</details>

<details><summary>दर्पण-भाषार्थ</summary>

अर्थ: सब जीवों के अंदर एक परमात्मा ही व्यापक है। (पर) मन का मुरीद (मन के पीछे चलने वाला) मनुष्य (ये बात नहीं समझता, वह इन में ईश्वर बसता नहीं देखता, वह) जीवों के साथ अहंकार भरा बर्ताव करता है, और मुड़ मुड़ के जूनियों में भ्रमित होता है।5।  
अर्थ: जिस मनुष्य को सतिगुरु मिलता है वह समझ लेता है (कि सब जीवों में परमात्मा ही बसता है, इस वास्ते) वह (अपने अंदर से) अहंकार मारता है, गुरु के शब्द में जुड़ के वह (परमात्मा का मेल) प्राप्त कर लेता है।6।
</details>

<details><summary>दर्पण-पदार्थ</summary>

पद्अर्थ: अरध = अर्ध, निचले लोक से संबंध रखने वाला, जीवात्मा। उरध = उध्र्व, ऊँचे मण्डलों का वासी, परमात्मा। संधि = मिलाप। मानै = पतीजता है।7।
</details>

<details><summary>दर्पण-भाषार्थ</summary>

अर्थ: (स्मरण से वंचित रहने से मनुष्य को) जीवात्मा और परमात्मा के मिलाप की पहिचान नहीं आ सकती, (वही पहिचानता है) जो गुरमुखों की संगति में मिलता है, और उसका मन (स्मरण में) लग जाता है।7।
</details>

<details><summary>दर्पण-पदार्थ</summary>

पद्अर्थ: कउ = को। करीऐ = (कृपा करके) करो।8।
</details>

<details><summary>दर्पण-भाषार्थ</summary>

अर्थ: हे प्रभु! हम जीव विकारी हैं, गुण-हीन हैं (अपना नाम स्मरण करने का) गुण तू खुद बख्श। हे नानक! (कह:) हे प्रभु! तू दयाल हो के (जब नाम की दाति बख्शता है, तब) तेरे दास (संसार समुंदर से) पार लांघ सकते हैं।8।16।
</details>

<details open><summary>विश्वास-प्रस्तुतिः</summary>

गउड़ी बैरागणि महला १
</details>

<details><summary>मूलम्</summary>

गउड़ी बैरागणि महला १
</details>

<details><summary>दर्पण-पदार्थ</summary>

पद्अर्थ: गोइली = ग्वाला, गाएं चराने वाला, गायों का रखवाला। राखहि = तू रक्षा करता है। सारा = संभाल, ध्यान। अहि = दिन। निसि = रात। आतम सुखु = आत्मिक आनंद। धारा = धरता है, देता है।1।
</details>

<details><summary>दर्पण-भाषार्थ</summary>

अर्थ: जैसे ग्वाला गायों की रक्षा करता है, वैसे ही तू संभाल करके (जीवों की) रक्षा करता है, तू दिन रात जीवों को पालता है, रक्षा करता है और, आत्मिक सुख बख्शता है।1।
</details>

<details><summary>दर्पण-पदार्थ</summary>

पद्अर्थ: इत उत = लोक परलोक में, यहाँ वहाँ। तउ = तेरी। सरणागति = शरण आए हैं। नदरि निहाला = मेहर की निगाह से देख।1। रहाउ।
</details>

<details><summary>दर्पण-भाषार्थ</summary>

अर्थ: हे दीनों पर दया करने वाले प्रभु! लोक परलोक में (मेरी) रक्षा कर। (मैं) तेरी शरण आया हूँ, मेहर की निगाह से (मेरी ओर) देख!।1। रहाउ।
</details>

<details><summary>दर्पण-पदार्थ</summary>

पद्अर्थ: देखउ = देखूँ, मैं देखता हूँ। रवि रहे = तू व्यापक है। भुगता = भोगने वाला।2।
</details>

<details><summary>दर्पण-भाषार्थ</summary>

अर्थ: हे राखनहार प्रभु! मैं जिधर देखता हूँ, उधर ही (हर जगह) तू मौजूद है, और सब का रक्षक है, तू स्वयं ही जीवों को दातें देने वाला है और (सब जीवों में व्यापक हो के) खुद ही भोगने वाला है, तू ही सबकी जिंदगी का आसरा है।2।
</details>

<details><summary>दर्पण-पदार्थ</summary>

पद्अर्थ: किरतु = किए कर्मों का संग्रह। पइआ = इकट्ठा हुआ। किरत पइआ = किए कर्मों के इकट्ठे हुए संस्कारों के अनुसार। अध = अधस्, नीचे। ऊरधी = ऊपर। उपमा = स्तुति।3।
</details>

<details><summary>दर्पण-भाषार्थ</summary>

अर्थ: (इस) ज्ञान के बिना, विचार के बिना, जीव अपने किए कर्मों के इकट्ठे हुए संस्कारों के तहत कभी पाताल में गिरता है और कभी आकाश की ओर चढ़ता है (कभी दुखी तो कभी सुखी)। प्रभु की महिमा किए बिना जीव की अज्ञानता नहीं मिटती।3।
</details>

<details><summary>दर्पण-पदार्थ</summary>

पद्अर्थ: बिनसत = विनाश होते हुए, आत्मिक मौत मरते हुए। मुकति = विकारों से मुक्ति।4।
</details>

<details><summary>दर्पण-भाषार्थ</summary>

अर्थ: रोजाना देखते हैं कि जगत लोभ व अहंकार के वश हो के आत्मिक मौत मरता रहता है। गुरु की बताई सेवा करने से सदा स्थिर प्रभु मिल जाता है, और (लोभ व अहंकार से) मुक्ति का रास्ता मिल जाता है।4।
</details>

<details><summary>दर्पण-पदार्थ</summary>

पद्अर्थ: निज घरि = अपने घर में, अपने हृदय में, अपने आप में। महलु = ठिकाना। को = का। अपरंपरु = परे से परे। थिरु = (अपने आप में) टिका हुआ।5।
</details>

<details><summary>दर्पण-भाषार्थ</summary>

अर्थ: बेअंत परमात्मा का ठिकाना अपने आप में है, वह प्रभु (लोभ व अहंकार के प्रभाव से) परे से परे है। कोई भी जीव गुरु के शब्द (में जुड़े) बिना (उस स्वरूप में) सदा स्थिर नहीं हो सकता। जो मनुष्य गुरु के शब्द को समझता है, उसे आत्मिक आनंद प्राप्त होता है।5।
</details>

<details><summary>दर्पण-पदार्थ</summary>

पद्अर्थ: लै = ले कर। ले = ले के। फासहि = तू फंस रहा है। कसि = कस के। आकासि = आकाश में।6।
</details>

<details><summary>दर्पण-भाषार्थ</summary>

अर्थ: हे जीव! ना तू कोई धन-पदार्थ अपने साथ ले के (जगत में) आया था, और ना ही (यहां से कोई माल धन) ले कर जाएगा। (व्यर्थ ही माया मोह के कारण) जम के जाल में फंस रहा है। जैसे रस्सी से बंधा हुआ डोल (कभी कूएं में जाता है कभी बाहर आ जाता है, वैसे ही तू कभी) आकाश में चढ़ता है कभी पाताल में गिरता है।6।
</details>

<details><summary>दर्पण-पदार्थ</summary>

पद्अर्थ: पति = इज्जत। सहजे = सहज ही, अडोल अवस्था में (टिक के)। निधानु = खजाना। मिलि = मिल के। आपु = स्वै भाव।7।
</details>

<details><summary>दर्पण-भाषार्थ</summary>

अर्थ: (हे जीव!) अगर गुरु की मति ले कर कभी परमात्मा का नाम ना भूले, तो (नाम की इनायत से) अडोल अवस्था में टिक के (प्रभु के दर पर) इज्जत प्राप्त कर लेते हैं। जिस मनुष्य के हृदय में गुरु का शब्द रूपी खजाना है (वह प्रभु को मिल जाता है)। (प्रभु को) मिल के स्वैभाव गवा सकते हैं।7।
</details>

<details><summary>दर्पण-पदार्थ</summary>

पद्अर्थ: अंकि = (प्रभु के) अंक में, आग़ोश में, गले मिल के। न चूकई = नहीं खत्म होता।8।
</details>

<details><summary>दर्पण-भाषार्थ</summary>

अर्थ: जिस जीव पर प्रभु अपनी मेहर की नजर करता है (उसे अपने) गुण (बख्शता है, और गुणों की इनायत से वह प्रभु के) अंक में लीन हो जाता है। हे नानक! उस जीव का परमात्मा से बना मिलाप कभी टूटता नहीं, वह जीव प्रभु की महिमा कमा लेता हैं8।1।17।
</details>

<details><summary>दर्पण-टिप्पनी</summary>

नोट: अंक नं: १ बताता है ‘गउड़ी बैरागणि’ रागणी में गुरु नानक देव जी की ये पहली अष्टपदी है। ‘गउड़ी गुआरेरी’ की १६ मिला के कुल जोड़ १७ बन गया है।
</details>

[[0229]]
<details><summary>दर्पण-पदार्थ</summary>

पद्अर्थ: बेझि ले = समझ ले। तउ = तब। निबेरा = निर्णय, खलासी, माया के मोह के अंधेरे से निजात। घरि घरि = हरेक हृदय घर में। ठाकुरु = पालणहार, मालिक।1।
</details>

<details><summary>दर्पण-भाषार्थ</summary>

अर्थ: (हे भाई!) अगर तू गुरु की कृपा से ये बात समझ ले कि माया रहित प्रभु का नाम हरेक हृदय-घर में बसता है और वही निरंजन मेरा भी पालनहार मालिक है, तो माया के प्रभाव से पैदा हुए आत्मिक अंधेरे में से तुझे निजात मिल जाएगी।1।
</details>

<details><summary>दर्पण-पदार्थ</summary>

पद्अर्थ: न छूटीऐ = (माया के मोह के अंधकार से) खलासी नहीं होती। जे कमावही = अगर तू कमाए, अगर तू करे। अंधिआरा = अंधेरा, आत्मिक अंधेरा, माया के प्रभाव का अंधकार।1। रहाउ।
</details>

<details><summary>दर्पण-भाषार्थ</summary>

अर्थ: (माया के मोह ने जीवों की आत्मिक आँखों के आगे अंधकार खड़ा कर दिया है, हे भाई!) विचार करके देख लो, गुरु के शब्द के बिना (इस आत्मिक अंधेरे से) खलासी नहीं हो सकती। (हे भाई!) अगर तू लाखों ही धर्म-कर्म करता रहे, तो भी गुरु की शरण आए बिना ये आत्मिक अंधेरा (टिका ही रहेगा)।1। रहाउ।
</details>

<details><summary>दर्पण-पदार्थ</summary>

पद्अर्थ: अकली बाहरे = अक्ल से खाली। किआ तिन सिउ कहीऐ = उन्हें समझाने का कोई लाभ नहीं। पंथु = (जीवन का सीधा) रास्ता। कितु बिधि निरबहीऐ = (सही जीवन-राह के राही का उनके साथ) किसी तरह भी निर्बाह नहीं हो सकता, साथ नहीं निभ सकता।2।
</details>

<details><summary>दर्पण-भाषार्थ</summary>

अर्थ: जिस लोगों को माया के मोह ने अंधा कर दिया है और बुद्धि हीन कर दिया है, उन्हें ये समझाने का कोई लाभ नहीं। गुरु की शरण के बिना उन्हे जीवन का सही रास्ता मिल नहीं सकता, सही जीवन-राह के राही का उनके साथ किसी तरह का भी साथ नहीं निभ सकता।2।
</details>

<details><summary>दर्पण-पदार्थ</summary>

पद्अर्थ: कहै = कहता है। सार = कद्र, कीमत। पारखू = समझदार। विडाणै = आश्चर्य का। कली काल विडाणै = आश्चर्यजनक कलिजुग का हाल। आश्चर्य माया में फंसी दुनिया का हाल।3।
</details>

<details><summary>दर्पण-टिप्पनी</summary>

(नोट: सतिगुरु जी ये नहीं कह रहे कि कोई एक युग किसी दूसरे युग से अच्छा है या बुरा। माया में मोह जगत का जिक्र है। जिस समय का नाम ब्राहमण ने कलियुग रख दिया था, उसी में आने के कारण आप शब्द ‘जगत’ की जगह ‘कली काल’ बरत रहे हैं)।
</details>

<details><summary>दर्पण-भाषार्थ</summary>

अर्थ: माया के मोह में अंधा हुआ मनुष्य उस धन को जिसका प्रभु की दरगाह में कोई मूल्य नहीं है, असल धन कहता है। पर (जो नाम-धन) असल धन (है उस) की कद्र ही नहीं समझता। माया में अंधे हुए मनुष्य को समझदार कहा जा रहा है - ये आश्चर्यजनक चाल है दुनिया के समय की।3।
</details>

<details><summary>दर्पण-पदार्थ</summary>

पद्अर्थ: सूते कउ = (माया के मोह में) सोए हुए को। जागतु = सुचेत। जागत कउ = उसे जो प्रभु नाम में जुड़ के माया के हमलों से सुचेत हैं। मूआ = दुनिया के मतलब का गया गुजरा।4।
</details>

<details><summary>दर्पण-भाषार्थ</summary>

अर्थ: माया की मोह की नींद में सोए हुए को जगत कहता है कि ये जागता है सुचेत है, पर जो मनुष्य (परमातमा की याद में) जागता है सुचेत है, उसको कहता है कि ये सोया हुआ है। प्रभु की भक्ति की इनायत से जीते आत्मिक जीवन वाले को जगत कहता है कि हमारे लिए तो मरा हुआ है। पर आत्मिक मौत मरे हुए को देख के कोई अफसोस नहीं करता।4।
</details>

<details><summary>दर्पण-पदार्थ</summary>

पद्अर्थ: पर की कउ = उस माया को जो पराए की बन जानी है। भाइआ = भाया, अच्छा लगा।5।
</details>

<details><summary>दर्पण-भाषार्थ</summary>

अर्थ: परमात्मा के रास्ते पर आने वाले को जगत कहता है कि ये गया गुजरा है, पर प्रभु की ओर से गए गुजरे को जगत समझता है कि इसी का जगत में आना सफल हुआ है। जिस माया ने दूसरे की बन जाना है उसे जगत अपनी कहता है, पर जो नाम-धन असल में अपना है वह अच्छा नहीं लगता।5।
</details>

<details><summary>दर्पण-पदार्थ</summary>

पद्अर्थ: राते की = नाम रंग में रंगे हुए की। करहि = करते हैं। कलि महि = जगत में।6।
</details>

<details><summary>दर्पण-भाषार्थ</summary>

अर्थ: नाम-रस और सारे रसों से मीठा है, इसको जगत कड़वा कहता है। विषियों का रस (अंत को) कड़वा (दुखदाई साबत होता) है, इसे जगत स्वादिष्ट कह रहा है। प्रभु के नाम-रंग में रंगे हुए की लोग निंदा करते हैं। जगत में ये आश्चर्यजनक तमाशा देखने में आ रहा है।6।
</details>

<details><summary>दर्पण-पदार्थ</summary>

पद्अर्थ: चेरी = परमात्मा की दासी, माया। दीसै = दिखता। पोखरु = छप्पड़। नीरु = पानी। विरोलीऐ = अगर मंथन करें। नही रीसै = नहीं निकलता।7।
</details>

<details><summary>दर्पण-भाषार्थ</summary>

अर्थ: लोग परमात्मा की दासी (माया) की तो सेवा खुशामद कर रहे हैं, पर (माया का) मालिक किसी को दिखता ही नहीं। (माया में से सुख ढूँढना इस तरह है जैसे पानी मथ के उसमें से मक्खन ढूँढना)। यदि छप्पड़ को मथें, अगर पानी को मथें, उसमें से मक्खन नहीं निकल सकता।7।
</details>

<details><summary>दर्पण-पदार्थ</summary>

पद्अर्थ: पद = आत्मिक दर्जा। अरथाइ लेइ = यत्न से हासिल कर ले। चीनै = परखे, पहचाने। अपर = माया के प्रभाव से परे। अपारा = जिसके गुणों का पार न पाया जा सके।8।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य अपनी अस्लियत को पहिचान लेता है, वह उस परमात्मा का रूप बन जाता है जो माया के प्रभाव से परे है और जिसके गुणों का परला छोर नहीं मिल सकता। स्वै-पहिचान के आत्मिक दर्जे को मनुष्य प्राप्त कर लेता है, मैं उसके आगे अपना सिर झुकाता हूँ।8।
</details>

<details><summary>दर्पण-पदार्थ</summary>

पद्अर्थ: सभु = हर जगह। आपे = (प्रभु) स्वयं ही। भरमाइआ = भुलेखे में डाला। ते = से, साथ।9।
</details>

<details><summary>दर्पण-भाषार्थ</summary>

अर्थ: (पर माया में और जीवों में) हर जगह परमात्मा स्वयं ही स्वयं व्यापक है, खुद ही जीवों को गलत राह पर डालता है। गुरु की मेहर से ही ये समझ पड़ती है कि परमातमा हरेक जगह मौजूद है।9।2।18।
</details>

<details open><summary>विश्वास-प्रस्तुतिः</summary>

रागु गउड़ी गुआरेरी महला ३ असटपदीआ
</details>

<details><summary>मूलम्</summary>

रागु गउड़ी गुआरेरी महला ३ असटपदीआ
</details>

<details><summary>दर्पण-पदार्थ</summary>

पद्अर्थ: सूतकु = किसी बालक के जन्म से किसी के घर में पैदा हुई अपवित्रता। भाउ = प्यार। दूजा भाउ = परमात्मा को बिसार के माया आदि के साथ डाला हुआ प्यार। अवउ जाउ = जनम मरण का चक्कर।1।
</details>

<details><summary>दर्पण-भाषार्थ</summary>

अर्थ: (हे भाई! परमात्मा को भुला के माया आदि) के साथ डाला प्यार मन की अपवित्रता (का कारण बनता) है (इस अपवित्रता के कारण माया की) भटकना में गलत रास्ते पर पड़े हुए मनुष्य को जनम मरण का चक्र बना रहता है।1।
</details>

<details><summary>दर्पण-पदार्थ</summary>

पद्अर्थ: मनमुखि = अपने मन के पीछे चलने वाला मनुष्य। सबदि = शब्द में। भीजै = भीगता है, पतीजता। नाइ = नाम में।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जब तक (मनुष्य गुरु के) शब्द में नहीं पतीजता, परमात्मा के नाम में नहीं जुड़ता (तब तक मनुष्य अपने मन के पीछे चलता है, और) अपने मन के पीछे चलने वाला मनुष्य (के मन) की अपवित्रता कभी दूर नहीं होती।1। रहाउ।
</details>

<details><summary>दर्पण-पदार्थ</summary>

पद्अर्थ: सभो = सारा ही। जेता = जितना ही। आकारु = ये दिखाई देता जगत। वारो वार = बार बार।2।
</details>

<details><summary>दर्पण-भाषार्थ</summary>

अर्थ: (हे भाई! अपने मन के पीछे चलने वाले मनुष्य के लिए) ये जितना ही जगत है, जितना ही जगत का मोह है ये सारा अपवित्रता (का मूल) है, वह मनुष्य (इस आत्मिक मौत में) मर मर के बारंबार पैदा होता रहता है।2।
</details>

<details><summary>दर्पण-पदार्थ</summary>

पद्अर्थ: माहि = में। जेता किछु = जितना कुछ।3।
</details>

<details><summary>दर्पण-भाषार्थ</summary>

अर्थ: (मनमुखों के वास्ते) आग में, हवा में, पानी में भी अपवित्रता ही है, जितना कुछ भोजन आदि वो खाते हैं वह भी (उनके मन के वास्ते) अपवित्रता (का कारण ही बनता) है।3।
</details>

<details><summary>दर्पण-पदार्थ</summary>

पद्अर्थ: सूतकि = अपवित्रता के कारण। नामि = नाम में।4।
</details>

<details><summary>दर्पण-भाषार्थ</summary>

अर्थ: (हे भाई!) सूतक (के भ्रम में ग्रसे हुए मन को) कोई कर्म-कांड पवित्र नहीं कर सकते। कोई देव-पूजा पवित्र नहीं कर सकती। परमात्मा के नाम में रंगे जा के ही मन पवित्र होता है।4।
</details>

<details><summary>दर्पण-पदार्थ</summary>

पद्अर्थ: सेविऐ = अगर सेवा की जाए, अगर शरण ली जाए। जाइ = दूर होता है। कालु = मौत, आत्मिक मौत।5।
</details>

<details><summary>दर्पण-भाषार्थ</summary>

अर्थ: (हे भाई!) अगर सतिगुरु का आसरा लिया जाए तो मन की अपवित्रता दूर हो जाती है, (गुरु की शरण में रहने वाला मनुष्य) ना मरता है ना पैदा होता है, ना ही उसे आत्मिक मौत खाती है।5।
</details>

<details><summary>दर्पण-पदार्थ</summary>

पद्अर्थ: सोधि देखहु = विचार के देख लो। को = कोई मनुष्य। मुकति = सूतक से खलासी।6।
</details>

<details><summary>दर्पण-भाषार्थ</summary>

अर्थ: (हे भाई! बेशक) कोई स्मृतियों-शास्त्रों को भी विचार के देख लो। परमात्मा के नाम के बिना कोई मनुष्य मानसिक अपवित्रता से खलासी नहीं पा सकता।6।
</details>

<details><summary>दर्पण-पदार्थ</summary>

पद्अर्थ: जुग चारे = चारों युगों में, सदा ही। सबदु बीचारि = गुरु के शब्द को विचार के। कलि महि = इस समय में भी जिसे कलिजुग कह रहे हैं। गुरमुखि = गुरु की शरण पड़ा मनुष्य (ही)।7।
</details>

<details><summary>दर्पण-भाषार्थ</summary>

अर्थ: (हे भाई!) चारों युगों में गुरु के शब्द को विचार के (परमात्मा का) नाम (जप के ही मनुष्य) उत्तम बन सकता है। इस युग में भी जिसे कलियुग कहा जा रहा है वही मनुष्य (विकारों के समुंद्रों से) पार लांघता है जो गुरु की शरण पड़ता है।7।
</details>

<details><summary>दर्पण-पदार्थ</summary>

पद्अर्थ: साचा = सदा कायम रहने वाला। न आवै जाइ = आता जाता नहीं, पैदा होता मरता नहीं। गुरमुखि = गुरु की शरण में रहने वाला मनुष्य।8।
</details>

<details><summary>दर्पण-भाषार्थ</summary>

अर्थ: हे नानक! गुरु के सन्मुख रहने वाला मनुष्य उस परमात्मा में सदा लीन रहता है जो सदा कायम रहने वाला है और जो कभी पैदा होता मरता नहीं (इस तरह उस मनुष्य को कोई अपवित्रता छू नहीं सकती)।8।1।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की ओर मुँह करके। हिरदै = हृदय में। उर = हृदय। साच दुआरा = सदा स्थिर रहने वाले हरि के दर पर।1।
</details>

<details><summary>दर्पण-भाषार्थ</summary>

अर्थ: (हे पंडित!) गुरु के सन्मुख हो के परमात्मा की सेवा भक्ति को अपने जीवन का आसरा बना। परमात्मा को अपने हृदय में अपने मन में टिका के रख, (हे पंडित!) गुरु की शरण पड़ कर तू सदा स्थिर रहने वाले परमात्मा के दर पर आदर मान हासिल करेगा।1।
</details>

<details><summary>दर्पण-पदार्थ</summary>

पद्अर्थ: पंडित = हे पण्डित! पढ़ = पढ़। भउजल = संसार समुंदर।1। रहाउ।
</details>

<details><summary>दर्पण-भाषार्थ</summary>

अर्थ: हे पंडित! परमात्मा की महिमा पढ़ (और इसकी इनायत से अपने अंदर से) विकार छोड़। (हे पंडित!) गुरु की शरण पड़ कर तू संसार समुंदर से पार लांघ जाएगा।1। रहाउ।
</details>

[[0230]]
<details><summary>दर्पण-पदार्थ</summary>

पद्अर्थ: विचहु = मन में से। मनि = मन में।2।
</details>

<details><summary>दर्पण-भाषार्थ</summary>

अर्थ: (हे पंडित!) गुरु की शरण पड़ने से मन में से अहंकार दूर हो जाता है, गुरु की शरण पड़ने से (मन के अहंकार की) मैल आ के नहीं चिपकती, (क्योंकि) गुरु की शरण पड़ने से परमात्मा का नाम मन में आ बसता है।2।
</details>

<details><summary>दर्पण-पदार्थ</summary>

पद्अर्थ: सचि = सदा स्थिर प्रभु में। दोई = द्वैत, मेर तेर। नामि = नाम में।3।
</details>

<details><summary>दर्पण-भाषार्थ</summary>

अर्थ: (हे पंडित!) गुरु के सन्मुख रहने से सदा स्थिर परमात्मा में लीनता हो जाती है (और यही है असली) कर्म-धर्म। जो गुरु की शरण पड़ता है वह (अपने अंदर से) अहंकार व मेर तेर जला देता है। प्रभु के नाम में रंगे जा के गुरु के सन्मुख रहने वाले मनुष्य को आत्मिक आनंद प्राप्त होता है।3।
</details>

<details><summary>दर्पण-पदार्थ</summary>

पद्अर्थ: परबोधहु = जगाओ। सोई = उस परमात्मा को।4।
</details>

<details><summary>दर्पण-भाषार्थ</summary>

अर्थ: (हे पंडित! पहले) अपने मन को जगाओ और उस परमात्मा की हस्ती को समझो। (हे पण्डित! तुम्हारा अपना मन माया के मोह में सोया पड़ा है, पर) तुम लोगों को शिक्षा देते हो (इस तरह कभी) कोई मनुष्य (शिक्षा) नहीं सुनता। गुरु की शरण पड़ कर तुम खुद (सही जीवन मार्ग को) समझो, तुम्हें सदा आत्मिक आनंद मिलेगा।4।
</details>

<details><summary>दर्पण-पदार्थ</summary>

पद्अर्थ: मनमुखि = अपने मन की ओर मुंह रखने वाला मनुष्य। डंफु = दिखावा। थाइ = जगह में। थाइ न पाई = स्वीकार नहीं होता। ठउर = ठिकाना, टिकने वाली जगह।5।
</details>

<details><summary>दर्पण-भाषार्थ</summary>

अर्थ: (हे पंडित!) अपने मन के पीछे चलने वाला मनुष्य (धार्मिक) दिखावा करता है, बड़ी चतुराई दिखाता है। (पर जो कुछ वह) खुद (अमली जीवन) कमाता है वह (परमात्मा की नजरों में) स्वीकार नहीं होता, वह मनुष्य जनम मरण के चक्कर में पड़ा रहता है, उसे आत्मिक शांति की कोई जगह नहीं मिलती।5।
</details>

<details><summary>दर्पण-पदार्थ</summary>

पद्अर्थ: बग = बगुला। जमि = जम ने।6।
</details>

<details><summary>दर्पण-भाषार्थ</summary>

अर्थ: अपने मन के पीछे चलने वाला मनुष्य (अपनी ओर से धार्मिक) कर्म करता है (पर) इस तरह उसके अंदर बहुत गुरूर पैदा होता है, वह सदा बगुले की तरह ही समाधि लगा के बैठता है। वह तभी पछताएगा जब मौत ने (उसे सिर से) आ जकड़ा।6।
</details>

<details><summary>दर्पण-पदार्थ</summary>

पद्अर्थ: मुकति = (डंफु की ओर से) खलासी। परसादी = प्रसादि, कृपा से। दाता = हरि नाम की दात देने वाला। जुग चारे = चारों युगों में, सदा ही।7।
</details>

<details><summary>दर्पण-भाषार्थ</summary>

अर्थ: (हे पण्डित!) सतिगुरु की शरण पड़े बिना (दंभ आदि से) खलासी नहीं होती। गुरु की कृपा से ही वह (घट-घट की जानने वाला) परमात्मा मिलता है। (हे पण्डित! सतियुग कलियुग कह कह के किसी युग के जिम्मे बुराई लगा के गलती ना कर) चारों युगों में गुरु ही परमात्मा के नाम की दाति देने वाला है।7।
</details>

<details><summary>दर्पण-पदार्थ</summary>

पद्अर्थ: जाति पाति = जात पात, जात व कुल। नामे = नाम में ही। साइर = समुंदर। साइर की पुत्री = समुंदर की बेटी, समुंदर से पैदा हुई (जब देवताओं ने समुंदर मंथन किया था), माया। बिदारि = चीर फाड़ के।8।
</details>

<details><summary>दर्पण-भाषार्थ</summary>

अर्थ: (हे पंडित!) गुरु की शरण पड़ने वाले मनुष्य के लिए हरि-नाम ही ऊँची जाति है, ऊँचा कुल है, परमात्मा के नाम में वह अपनी इज्जत मानता है। नाम की इनायत से ही उसने माया का प्रभाव (अपने अंदर से) काट के परे रख दिया है।  
हे नानक! (कह: हे पंडित!) परमात्मा के नाम से वंचित रह कर और-और चतुराईयां दिखानी व्यर्थ हैं।8।2।
</details>

<details><summary>दर्पण-पदार्थ</summary>

पद्अर्थ: जुग = मानव जीवन, संसार। धमु = कर्तव्य, फर्ज। भाई = हे भाई! पूरै गुरि = पूरे गुरु ने। पाई = दे दी है। ऐथै = इस लोक में। अगै = परलोक में। सखाई = साथी।1।
</details>

<details><summary>दर्पण-भाषार्थ</summary>

अर्थ: हे भाई! इस मानव जन्म के कर्तव्य पढ़ो (अर्थात, ये सीखो कि मानव जन्म में जीवन सफल करने के लिए क्या प्रयास करने चाहिए)। (हे भाई! जो मनुष्य गुरु की शरण आ पड़ा है) पूरे गुरु ने उसे ये सूझ दी कि इस लोक में और परलोक में परमात्मा का नाम (ही असल) साथी है।1।
</details>

<details><summary>दर्पण-पदार्थ</summary>

पद्अर्थ: मनि = मन में। परसादी = प्रसादि, कृपा से। उतारु = उतार, दूर कर।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा (की महिमा) पढ़ो, (अपने) मन में (परमात्मा के गुणों का) विचार करो, (इस तरह) गुरु की कृपा से (अपने मन में से विकारों की) मैल दूर करो।1। रहाउ।
</details>

<details><summary>दर्पण-पदार्थ</summary>

पद्अर्थ: वादि = वाद-विवाद से, झगड़े से, धार्मिक बहिस से। विरोधि = विरोध से, खण्डन करने से। फीका = बेरस, रूखा, आत्मिक रस विहीन। दूजै भाइ = परमात्मा के बिना किसी और के प्यार में।2।
</details>

<details><summary>दर्पण-भाषार्थ</summary>

अर्थ: (हे भाई! किसी धार्मिक) बहिस करने से (या किसी धर्म का) खण्डन करने से परमात्मा का नाम प्राप्त नहीं होता (इस तरह परमात्मा के नाम की लगन से टूट के) और ही स्वादों में पड़ा मन आत्मिक जीवन से वंचित हो जाता है, शरीर (हृदय) आत्मिक जीवन विहीन हो जाता है। गुरु के शब्द के द्वारा (ही मनुष्य) सदा स्थिर रहने वाले परमात्मा में लगन जोड़ सकता है।2।
</details>

<details><summary>दर्पण-पदार्थ</summary>

पद्अर्थ: तीरथि = तीर्थ पर। नावै = नहाए, स्नान करता है। बिनु गुर भेटे = गुरु को मिले बगैर। जम = मौत, आत्मिक मौत।3।
</details>

<details><summary>दर्पण-भाषार्थ</summary>

अर्थ: (हे भाई! गुरु को मिले बिना) ये जगत (भाव, दुनिया का ये मनुष्य) अहम् (के विकार) से मलीन (-मन) हो जाता है। सदा तीर्थों पर स्नान भी करता है (पर इस तरह इसके मन का) अहंकार दूर नहीं होता, गुरु को मिले बगैर आत्मिक मौत इसे ख्वार करती रहती है।3।
</details>

<details><summary>दर्पण-पदार्थ</summary>

पद्अर्थ: जि = जो। सबदि = शब्द के द्वारा। पंच = कामादिक पाँचों को। संघारै = मार देता है।4।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु के शब्द द्वारा (अपने अंदर से) अहंकार को दूर कर लेता है (कामादिक) पाँचों विकारों को खत्म कर देता है, वह मनुष्य सदा स्थिर रहने वाले परमात्मा का रूप हो जाता है, वह खुद (संसार समुंदर में से) पार लांघ जाता है और अपने सारे कुलों को भी पार लंघा लेता है।4।
</details>

<details><summary>दर्पण-पदार्थ</summary>

पद्अर्थ: मोहि = मोह से। नटि = नट ने, प्रभु-नट ने। बाजी = जगत रचना की बाजी। अलिपत = अलिप्त, निर्लिप। लिव = लगन।5।
</details>

<details><summary>दर्पण-भाषार्थ</summary>

अर्थ: (हे भाई! जैसे जब कोई नट बाजी डालता है तो लोग तमाशा देखने आ इकट्ठे होते हैं, वैसे ही) (प्रभु) नट ने माया के मोह से ये (जगत रचना का) तमाशा रच दिया है। (इसे देख देख के) अपने मन के पीछे चलने वाले (माया के मोह में) अंधे हुए मनुष्य (इस तमाशे के साथ) चिपक रहे हैं। पर, गुरु के सन्मुख रहने वाले मनुष्य (प्रभु चरणों में) तवज्जो जोड़ के (इस तमाशे से) निर्लिप रहते हैं।5।
</details>

<details><summary>दर्पण-पदार्थ</summary>

पद्अर्थ: भेख = धार्मिक पहरावे। भेखधारी = धार्मिक पोशाक का धारणी, धार्मिक पहरावे को ही धर्म समझने वाला। तिसना = तृष्णा, माया की प्यास। आपु = अपने आप को। चीनै = परखता है।6।
</details>

<details><summary>दर्पण-भाषार्थ</summary>

अर्थ: (हे भाई!) निरे धार्मिक पहिरावे को ही धर्म समझने वाला मनुष्य विभिन्न तरह की धार्मिक वेश-भूषाएं पहनता है (पर उसके) अंदर (माया की) तृष्णा (बनी रहती है) वह अहंकार में ही विचरता है। वह अपने जीवन को नहीं परखता (इस वास्ते) वह मनुष्य-जनम की बाज़ी हार जाता है।6।
</details>

<details><summary>दर्पण-पदार्थ</summary>

पद्अर्थ: कापड़ = धार्मिक पहरावे। भरमि = भटकना में। भुलाई = गलत राह पर पड़ा रहता है।7।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य निरे धार्मिक पहिरावे करके ही चतुराई (भरी बातें) करता है (कि मैं धार्मिक हूँ, पर अंदर से) माया के मोह के कारण बहुत भटकना में फंस के गलत राह पर पड़ा रहता है, वह मनुष्य गुरु की शरण ना आने के कारण बहुत दुख पाता है।7।
</details>

<details><summary>दर्पण-पदार्थ</summary>

पद्अर्थ: नामि = नाम में। बैरागी = वैरागवान, विरक्त, माया के प्रभाव से बचे हुए। ग्रिही अंतरि = गृह ही अंतरि, घर के अंदर ही। साचि = सदा स्थिर प्रभु में। से = वह लोग।8।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य परमात्मा के नाम में रंगे रहते हैं, वे सदैव वैरागमयी रहते हैं। गृहस्थ में रहते हुए ही उनकी लगन सदा-स्थिर परमात्मा में लगी रहती है। हे नानक! वे मनुष्य बहुत भाग्यशाली हैं, क्योंकि वे गुरु की शरण में रहते हैं।8।3।
</details>

<details><summary>दर्पण-पदार्थ</summary>

पद्अर्थ: मूलु = आदि। तिस ते = उस (ब्रहमा) से। देव = देवते। पिआसा = तृष्णा, प्यास। भरमे = भटकते रहे। घरि = घर में। निज घरि = अपने (असल) घर में, प्रभु चरणों में।1।
</details>

<details><summary>दर्पण-भाषार्थ</summary>

अर्थ: (हे भाई! जिस) ब्रहमा को वेद-अभ्यास का रास्ता चलाने वाला माना जाता है (जो ब्रह्मा वेद-अभ्यास का मूल माना जाता है) उससे (सारे) देवते पैदा हुए (माने जाते हैं, पर वह देवते माया के) मोह (-माया की) तृष्णा में फंसे हुए ही बताए जा रहे हैं। वह देवते माया के तीन गुणों में ही भटकते रहे, उन्हे प्रभु चरणों में ठिकाना ना मिला।1।
</details>

<details><summary>दर्पण-पदार्थ</summary>

पद्अर्थ: हम = हमें। अनदिनु = हर रोज। द्रिढ़ाइआ = हृदय में पक्का कर दिया।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) हमें परमात्मा ने (माया के प्रभाव से बचा) लिया है, (परमातमा ने हमें) गुरु मिला दिया है, (जिस गुरु ने हमारे दिल में) हर वक्त (परमात्मा की) भक्ति पक्की टिका दी है, परमात्मा का नाम पक्का टिका दिया है।1। रहाउ।
</details>

<details><summary>दर्पण-पदार्थ</summary>

पद्अर्थ: बाणी ब्रहम = ब्रहमा की रची वाणी, वेद। पढ़ि = पढ़ के। वादु = झगड़ा, बहस। सिरि = सिर पर। जम काला = मौत, आत्मिक मौत। ततु = अस्लियत। चीनहि = पहचानते। पंड पराला = पराली के बंडल, बेमतलब के भार।2।
</details>

<details><summary>दर्पण-भाषार्थ</summary>

अर्थ: (हे भाई!) ब्रह्मा की रची हुई वाणी (वह वाणी जो ब्रहमा की रची हुई बताई जाती है) माया के तीन गुणों में ही रखती है, (क्योंकि इसे) पढ़ के (विद्वान पण्डित) बहिस ही करते हैं, उनके सिर पर आत्मिक मौत अपनी चोट कायम रखती है। वह असल (जीवन उद्देश्य) को नहीं पहचानते, वह (धार्मिक चर्चा की) फूस के बंडल ही (अपने सिर पर) बाँधे रखते हैं।2।
</details>

[[0231]]
<details><summary>दर्पण-पदार्थ</summary>

पद्अर्थ: मनमुख = अपने मन के पीछे चलने वाले मनुष्य। अगिआनि = ज्ञान हीनता के कारण। कुमारगि = कुमार्ग, गलत रास्ते पर। बहु करम = अनेक (निहित हुए धार्मिक) कर्म। भवजल = संसार समुंदर में। दूजै भाइ = माया के प्यार में।3।
</details>

<details><summary>दर्पण-भाषार्थ</summary>

अर्थ: (हे भाई! वे लोग ब्रहमा की रची हुई वाणी पढ़ते हैं, पर) अपने मन के पीछे चलने वाले मनुष्य परमात्मा के साथ जान-पहिचान से वंचित रहने के कारण गलत जीवन-राह पर पड़े रहते हैं। वे परमात्मा का नाम तो भुला देते हैं, पर (अन्य व्रत-नेम आदिक) अनेक कर्म करने पर जोर देते रहते हैं। ऐसे मनुष्य परमात्मा के बिना और प्यार में फंसे रहने के कारण संसार समुंदर में डूबे रहते हैं (विकारों में फंसे रहते हैं)।3।
</details>

<details><summary>दर्पण-पदार्थ</summary>

पद्अर्थ: मुहताजु = जरूरतमंद। बिखिआ = माया। राता = लीन हुआ, मगन। गलि = गले में। जेवड़ा = जंजीर, फाही, रस्सा। कालु = मौत, आत्मिक मौत।4।
</details>

<details><summary>दर्पण-भाषार्थ</summary>

अर्थ: (हे भाई! ब्रह्मा की रची वाणी का विद्वान मनुष्य) माया का तृष्णालु रहता हुआ भी (अपने आप को) पंडित कहलवाता है। माया के मोह में फंसा वह (अंतरात्मे) बहुत दुख सहता रहता है, उसके गले में आत्मिक मौत का फंदा पड़ा रहता है, आत्मिक मौत उसे सदैव दुखी रखती है।4।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु के सन्मुख रहने वाला। दूजा = माया का प्यार। सबदि = शब्द द्वारा। नामे = नामि ही, नाम में ही।5।
</details>

<details><summary>दर्पण-भाषार्थ</summary>

अर्थ: (पर, हे भाई!) आत्मिक मौत गुरु के सन्मुख रहने वाले मनुष्य के नजदीक नहीं फटकती, वह गुरु के शब्द की इनायत से (अपने अंदर से) अहंकार जला देता है, वह परमात्मा के नाम में ही रंगा रह के परमात्मा के गुण गाता रहता है।5।
</details>

<details><summary>दर्पण-पदार्थ</summary>

पद्अर्थ: महलु = प्रभु चरणों में जगह। सद = सदा ही। सहिज = आत्मिक अडोलता में।6।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य परमात्मा की भक्ति करते हैं, माया उनकी दासी बनी रहती है, और उनकी जरूरतें पूरी करती है। जो मनुष्य उन भक्त जनों की चरणों में लगता है, वह भी प्रभु चरणों में ठिकाना प्राप्त कर लेता है। वह भी सदा ही पवित्र मन वाला हो जाता है और आत्मिक अडोलता में टिका रहता है।6।
</details>

<details><summary>दर्पण-पदार्थ</summary>

पद्अर्थ: सुणहि = सुनते हैं। से = वे लोग। दिसहि = दिखते हैं। जुग माही = जिंदगी में, संसार में। कउ = को। सभि = सारे। कराही = करते हैं। सहजे = आत्मिक अडोलता में (टिक के)। रवहि = याद करते हैं।7।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य परमात्मा की महिमा की बातें सुनतें हैं, वह जगत में (प्रत्यक्ष) धनवान दिखते हैं (वे माया की तृष्णा में नहीं भटकते फिरते), सारे लोग उनके आगे नत्मस्तक होते हैं, और हर वक्त उनका आदर-सत्कार करते हैं (क्योंकि वह मनुष्य) आत्मिक अडोलता में टिक के सदा स्थिर रहने वाले परमात्मा के गुण अपने मन में याद करे रखते हैं।7।
</details>

<details><summary>दर्पण-पदार्थ</summary>

पद्अर्थ: सतिगुरि = सतिगुरु ने। चउथै = चौथे दर्जे में, उस अवस्था में जहाँ माया के तीन गुण अपना असर नहीं डाल सकते। मारि = मार के।8।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई! जिस मनुष्य को) पूरे गुरु ने परमात्मा की महिमा की वाणी सुनाई है, उसने अपने अंदर से (माया के) तीनों गुणों का प्रभाव मिटा लिया है, उसने अपना मन उस आत्मिक अवस्था में टिका लिया है जहाँ माया के तीन गुण अपना असर नहीं डाल सकते, (गुरु ने उसके अंदर से) अहंकार मार के उसको परमात्मा के साथ जोड़ दिया है।8।4।
</details>

<details><summary>दर्पण-पदार्थ</summary>

पद्अर्थ: ब्रहमा वेद = ब्रह्मा का उच्चारा हुआ वेद। पढ़ै = (पंडित) पढ़ता है। वादु = झगड़ा, बहस, चर्चा। वखाणै = कहता है, सुनता है। तामसु = तमोगुण वाला स्वभाव, अंधेरा, आत्मिक जीवन की ओर से अंधकार। आपु = अपने आप को, अपने आत्मिक जीवन को। ता = तब।1।
</details>

<details><summary>दर्पण-भाषार्थ</summary>

अर्थ: (हे भाई! पंडित उस) वेद को पढ़ता है (जिसे वह) ब्रह्मा का उच्चारा हुआ (समझता है, उसके आसरे) बहिस (की बातें) सुनाता है, पर उसके अपने अंदर आत्मिक जीवन वाला अंधेरा ही रहता है, क्योंकि वह अपने आत्मिक जीवन को पड़तालता ही नहीं। जब मनुष्य गुरु का शब्द (जो प्रभु की महिमा से भरपूर है) उच्चारता है, तभी प्रभु का मिलाप हासिल करता है।1।
</details>

<details><summary>दर्पण-पदार्थ</summary>

पद्अर्थ: करउ = मैं करता हूँ। काल = मौत, आत्मिक मौत। मनमुख = अपने मन के पीछे चलने वाले। दूजै भाइ = माया के प्यार में।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मैं (तो) गुरु की सेवा करता हूँ (मैं तो गुरु की शरण पड़ा हूँ। जो मनुष्य गुरु का प्रभाव लेता है उसे) फिर कभी आत्मिक मौत नहीं खाती (आत्मिक मौत उसके आत्मिक जीवन को तबाह नहीं करती)। (पर) जो मनुष्य अपने मन के पीछे चलते हैं, माया के प्यार में (फंसने के कारण) उनके आत्मिक जीवन खत्म हो जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ के। सीधे = सिझ जाते हैं। सबदि = शब्द द्वारा। सहजि = आत्मिक अडोलता में। रीधे = रीझ गए।2।
</details>

<details><summary>दर्पण-भाषार्थ</summary>

अर्थ: (हे भाई!) पापी मनुष्य भी गुरु की शरण पड़ कर अपना जीवन सफल कर लेते हैं, गुरु के शब्द की इनायत से वह आत्मिक अडोलता में टिक जाते हैं, उनके अंदर प्रभु मिलाप की रीझ पैदा हो जाती है, वह प्रभु को मिल जाते हैं, गुरु के शब्द द्वारा वे सफल जीवन वाले हो जाते हैं।2।
</details>

<details><summary>दर्पण-पदार्थ</summary>

पद्अर्थ: सतिगुरि = सतिगुरु ने। प्रभि = प्रभु ने। कै मनि = के मन में। भाए = अच्छे लगे। गावहि = गाते हैं। सुभाए = प्रेम से।3।
</details>

<details><summary>दर्पण-भाषार्थ</summary>

अर्थ: (हे भाई!) जिन्हें गुरु ने (अपने शब्द में) जोड़ा है, उन्हें प्रभु ने अपने चरणों में मिला लिया है, वह मनुष्य सदा स्थिर रहने वाले परमात्मा के मन में प्यारे लगने लग पड़ते हैं, वे आत्मिक अडोलता में प्रेम में जुड़ के प्रभु के गुण गाते हैं।3।
</details>

<details><summary>दर्पण-पदार्थ</summary>

पद्अर्थ: भरमि = भटकना में (पड़ कर)। भुलाए = गलत रास्ते पड़ गए। बिखु = जहर। जम डंडु = जम की सजा।4।
</details>

<details><summary>दर्पण-भाषार्थ</summary>

अर्थ: (हे भाई!) अपने मन के पीछे चलने वाले मनुष्य सदा स्थिर प्रभु के रूप गुरु से विछुड़ के भटकना के कारण गलत राह पर पड़े रहते हैं। माया के मोह में अंधे हुए हुये वे सदा (इस मोह का) जहर ही खाते रहते हैं जिस कारण वे आत्मिक मौत की सजा ही सहते हैं और सदा दुख पाते हैं।4।
</details>

<details><summary>दर्पण-पदार्थ</summary>

पद्अर्थ: जमूआ = बिचारा जम। न जोहै = देख नहीं सकता। मारि = मार के। सचि = सदा स्थिर प्रभु में। लिव = लगन। नामि = नाम में।5।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) परमात्मा की शरण पड़ा रहता है विचारा जम उसकी तरफ देख भी नहीं सकता (आत्मिक मौत उसके नजदीक नहीं फटकती)। वह मनुष्य (अपने अंदर से) अहंकार दूर करके सदा स्थिर प्रभु (के चरणों) में तवज्जो जोड़े रखता है, वह सदा परमात्मा के नाम में लगन लगाए रखता है।5।
</details>

<details><summary>दर्पण-पदार्थ</summary>

पद्अर्थ: सेवहि = सेवा करते हैं। मन सिउ = (गुरु के) मन से। मिलाइ = जोड़ के। कुसलु = सुख। तेरै = तेरे अंदर। मीता = हे मीत!।6।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु की शरण पड़ते हैं, वे पवित्र और स्वच्छ जीवन वाले बन जाते हैं, वह गुरु के मन के साथ अपना मन जोड़ के (गुरु की रजा में चल के) सारे जगत को जीत लेते हैं (कोई विकार उनके ऊपर अपना प्रभाव नहीं डाल सकता)। हे मेरे मित्र! (अगर तू भी गुरु की शरण पड़े, तो) इस तरीके से तेरे अंदर भी आनंद बना रहेगा।6।
</details>

<details><summary>दर्पण-पदार्थ</summary>

पद्अर्थ: सो = वह मनुष्य। हिरदै = हृदय में। आपु = स्वैभाव। अनहद = अन+आहत्, बिना बजाए, एक रस, लगातार, सदा ही। बाणी वजाए = वाणी बजाता है, वाणी का प्रबल प्रभाव डाले रखता है (जिस करके विकारों की प्रेरणा सुनी नहीं जा सकती)।7।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु की शरण पड़ता है, वह (यह) फल हासिल करता है (कि) उसके हृदय में परमात्मा का नाम बस पड़ता है, वह अपने अंदर से स्वैभाव (अहम्-अहंकार) दूर कर लेता है। (जैसे ढोल बजने पर कोई छोटी मोटी आवाज सुनाई नहीं देती) वह मनुष्य (अपने अंदर) एक रस महिमा की वाणी, महिमा का शब्द उजागर करता है (जिसकी इनायत से) कोई अन्य बुरी प्रेरणा असर नहीं डाल सकती।7।
</details>

<details><summary>दर्पण-पदार्थ</summary>

पद्अर्थ: ते = से। सीधो = सीझा, सफल हुआ। भाई = हे भाई! दरि = दर पर। नामि = नाम से।8।
</details>

<details><summary>दर्पण-भाषार्थ</summary>

अर्थ: हे नानक! (कह:) हे मेरे भाई! गुरु की शरण पड़ने से कौन कौन सा मनुष्य (जीवन में) कामयाब नहीं होता? (जो भी मनुष्य गुरु का पल्ला पकड़ता है, उसकी जिंदगी सफल हो जाती है)। (गुरु की शरण पड़ कर) परमात्मा की भक्ति की इनायत से मनुष्य कामयाब जीवन वाले हो जाते हैं, प्रभु के दर पर उन्हें शोभा मिलती है। परमात्मा के नाम की इनायत से उन्हें (हर जगह बड़ाई) आदर, शोभा मिलती है।8।5।
</details>

<details><summary>दर्पण-पदार्थ</summary>

पद्अर्थ: त्रैगुण वखाणै = माया के तीनों गुणों की बातें करता है, माया के पसारे की बातों में दिलचस्पी रखता है। भरमु = भटकना। मुकति = (माया के मोह से) आजादी। जुग माहि = जगत में, जिंदगी में।1।
</details>

<details><summary>दर्पण-भाषार्थ</summary>

अर्थ: (पर, हे भाई!) जो मनुष्य माया के पसारे की बातों में दिलचस्पी रखता है, उसके मन की भटकना दूर नहीं हो सकती, उसके (माया के मोह के) बंधन नहीं टूटते। उसे (माया के मोह से) आजादी प्राप्त नहीं होती। (हे भाई!) जगत में माया के मोह से निजात देने वाला (सिर्फ) गुरु (ही) है।1।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ कर। सहज धुनि = आत्मिक अडोलता की लहर।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु की शरण पड़ता है, वह अपने मन की भटकना दूर कर लेता है, उसके अंदर आत्मिक अडोलता की लहर पैदा हो जाती है (क्योंकि, गुरु की कृपा से) वह परमात्मा में तवज्जो जोड़े रखता है।1। रहाउ।
</details>

[[0232]]
<details><summary>दर्पण-पदार्थ</summary>

पद्अर्थ: सिरि कारा = सिर पर दबाव। कालै की = मौत की, आत्मिक मौत की। वारो वारा = बार बार।2।
</details>

<details><summary>दर्पण-भाषार्थ</summary>

अर्थ: (हे भाई!) माया के पसारे में दिलचस्पी रखने वालों के सिर पर (सदा) आत्मिक मौत का हुक्म चलता है, वे विधाता परमात्मा का नाम कभी याद नहीं करते, वह बार बार (जगत में) पैदा होते हैं, मरते हैं, पैदा होते हैं मरते हैं।2।
</details>

<details><summary>दर्पण-पदार्थ</summary>

पद्अर्थ: ते = से, के द्वारा। मूलु = जगत का मूल प्रभु। दूजै भाई = माया के प्यार में। बिखु = जहर (माया का मोह जो आत्मिक जीवन को खत्म कर देता है)।3।
</details>

<details><summary>दर्पण-भाषार्थ</summary>

अर्थ: (पर, हे भाई! माया के मोह में खुद) अंधे हुए गुरु से (शरण आए सेवक के मन की) भटकना दूर नहीं हो सकती। (ऐसे गुरु की शरण पड़ के तो मनुष्य बल्कि) जगत के मूल कर्तार को छोड़ के माया के मोह में फसते हैं। (आत्मिक मौत पैदा करने वाली माया के) जहर में मस्त हुआ मनुष्य उस जहर में ही मस्त रहता है।3।
</details>

<details><summary>दर्पण-पदार्थ</summary>

पद्अर्थ: मूलु = आसरा। करि = कर के, ठान के। जंत्र = जीव। गति = आत्मिक अवस्था। परम गति = सबसे ऊँची अवस्था।4।
</details>

<details><summary>दर्पण-टिप्पनी</summary>

नोट: ‘जंत्र’ है ‘जंतु’ का बहुवचन।
</details>

<details><summary>दर्पण-भाषार्थ</summary>

अर्थ: (अभागी) मनुष्य माया को (जिंदगी का) आसरा बना के (माया की खातिर ही) भटकते रहते हैं, माया के प्यार के कारण उन्हें परमात्मा भूला रहता है। (पर, हे भाई!) जिस मनुष्य पर परमात्मा मेहर की निगाह करता है, वह मनुष्य सबसे ऊँची आत्मिक अवस्था हासिल कर लेता है (जहाँ माया का मोह छू नहीं सकता)।4।
</details>

<details><summary>दर्पण-पदार्थ</summary>

पद्अर्थ: अंतरि = हृदय में। बाहरि = जगत से बरतण-बर्ताव करते हुए। साचु = सदा स्थिर रहने वाला परमात्मा। सहजि = आत्मिक अडोलता में। सुभाए = प्रेम में।5।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य गुरु की शरण पड़ता है, गुरु उस के) हृदय में सदा स्थिर रहने वाले परमात्मा का प्रकाश कर देता है। जगत से बरतते हुए भी सारे जगत में उसको सदा स्थिर प्रभु दिखा देता है। (जिस मनुष्य के अंदर-बाहर प्रभु का प्रकाश हो जाए), वह जो इस (मिली दात) को छुपा के रखने का यत्न करे, तो भी सदा-स्थिर प्रभु (का प्रकाश) छुपता नहीं। परमात्मा के साथ गहरी सांझ रखने वाले मनुष्य आत्मिक अडोलता में (टिक के) प्रभु प्रेम में जुड़ के (इस अस्लियत को) समझ लेते हैं।5।
</details>

<details><summary>दर्पण-पदार्थ</summary>

पद्अर्थ: साचि = सदा स्थिर प्रभु में। सबदि = शब्द के द्वारा। मेलि = मेल में।6।
</details>

<details><summary>दर्पण-भाषार्थ</summary>

अर्थ: (हे भाई!) गुरु की शरण पड़ने वाला मनुष्य सदा कायम रहने वाले परमात्मा में अपनी तवज्जो जोड़े रखता है, गुरु के शब्द की इनायत से वह (अपने अंदर से) अहंकार और माया (का मोह) जला लेता है। (इस तरह) सदा स्थिर रहने वाला प्यारा प्रभु उसे अपने चरणों में मिलाए रखता है।6।
</details>

<details><summary>दर्पण-पदार्थ</summary>

पद्अर्थ: धावतु = (माया के पीछे) दौड़ते मन को। ठाकि = रोक के। ते = से।7।
</details>

<details><summary>दर्पण-भाषार्थ</summary>

अर्थ: (हे भाई! परमात्मा के नाम की) दाति देने वाला सतिगुरु जिस मनुष्य को अपना शब्द सुनाता है, वह माया के पीछे भटकते अपने मन को (माया के मोह से) बचा लेता है, रोक के काबू कर लेता है।7।
</details>

<details><summary>दर्पण-पदार्थ</summary>

पद्अर्थ: स्रिसटि = सृष्टि, दुनिया। सिरजि = पैदा करके। गोई = नाश की। जिनि = जिस (कर्तार) ने।8।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) गुरु की शरण पड़ने वाला कोई (विरला भाग्यशाली) मनुष्य ये समझ लेता है कि उस परमात्मा के बगैर कोई अन्य (सदा स्थिर रहने वाला) नहीं है जो स्वयं ही सृजक है जिस ने स्वयं ये सृष्टि पैदा करके स्वयं ही (अनेक बार) नाश की।8।6।
</details>

<details><summary>दर्पण-पदार्थ</summary>

पद्अर्थ: अमोलक = जो किसी भी मूल्य में ना मिल सके। गुरमुखि = गुरु के सन्मुख रहने वाला मनुष्य। नामो = नाम ही। नामि = नाम के द्वारा। सहजि = आत्मिक अडोलता मे। अंम्रितु = आत्मिक जीवन देने वाला। रसना = जीभ से।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम किसी भी मूल्य में मिल नहीं सकता। वही मनुष्य हासिल करता है जो गुरु की शरण पड़ता है। वह (हर वक्त) नाम ही स्मरण करता है और नाम से ही आत्मिक अडोलता में टिका रहता है। पर, वही मनुष्य हरि नाम का रस पाता है जिस पर परमात्मा स्वयं कृपा करता है।1।
</details>

<details><summary>दर्पण-पदार्थ</summary>

पद्अर्थ: अनदिनु = हर रोज, हर वक्त। हिरदै = हृदय में। जपउ = मैं जपता हूँ। गुरमुखि = गुरु की शरण पड़ के। पावउ = मैं प्राप्त करता हूँ। परम पदु = सबसे ऊँचा आत्मिक दर्जा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मैं हर समय अपने हृदय में जगत के मालिक परमात्मा का नाम जपता हूँ। गुरु की शरण पड़ कर मैंने सबसे ऊँचा आत्मिक दर्जा हासिल कर लिया है, मैं आत्मिक आनंद ले रहा हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: परगासु = प्रकाश। सचु = सदा स्थिर रहने वाला प्रभु। गुणतास = गुणों का खजाना। ग्रिह = घर। कुटंब = परिवार।2।
</details>

<details><summary>दर्पण-भाषार्थ</summary>

अर्थ: जो मनुष्य गुरु की शरण पड़ कर गुणों के खजाने सदा स्थिर प्रभु के गुण गाते हैं, उनके हृदय में आत्मिक आनंद बना रहता है, उनके अंदर प्रकाश पैदा हो जाता है, वह सदा परमात्मा के सेवक बने रहते हैं, वह मनुष्य गृहस्थ जीवन में रहते हुए परिवार में रहते हुए भी (माया के मोह से) उपराम रहते हैं।2।
</details>

<details><summary>दर्पण-पदार्थ</summary>

पद्अर्थ: मुकतु = माया के बंधनों से आजाद। को = कोई विरला। सहजे = आत्मिक अडोलता में टिक के। साचि = सदा स्थिर प्रभु में (जुड़े रहने करके)।3।
</details>

<details><summary>दर्पण-भाषार्थ</summary>

अर्थ: (हे भाई!) कोई विरला मनुष्य जो गुरु की शरण पड़ता है दुनिया के कार्य-व्यवहार करता हुआ भी माया के बंधनों से आजाद होता है, वही मनुष्य सारे पदार्थों से श्रेष्ठ नाम-पदार्थ हासिल करता है, वह मनुष्य (अपने अंदर से माया के) तीन गुणों का प्रभाव मिटा लेता है और पवित्रात्मा बन जाता है। आत्मिक अडोलता में सदा स्थिर प्रभु के नाम में जुड़े रहने के कारण उसे वह प्रभु मिल जाता है।3।
</details>

<details><summary>दर्पण-पदार्थ</summary>

पद्अर्थ: कुटंब सिउ = कुटंब के साथ। जा = जब। बेधिआ = बेधा जाता है। असथिरु = स्थिर, शांत, अडोल, टिका हुआ। सचु = सदा स्थिर रहने वाला परमात्मा।4।
</details>

<details><summary>दर्पण-भाषार्थ</summary>

अर्थ: (हे भाई! जब किसी मनुष्य के हृदय में वह सदा स्थिर रहने वाला परमात्मा आ बसता है, तो उसका अपने परिवार से) वह मोह प्यार नहीं रहता (जो त्रैगुणी माया में फसाता है)। गुरु की शरण पड़ कर जिस मनुष्य का मन (परमात्मा की याद में) बेधा जाता है और अडोल हो जाता है, वह मनुष्य परमात्मा की रजा को पहिचानता है (परमात्मा के स्वभाव से अपना स्वभाव मिला लेता है) वह मनुष्य उस सदा स्थिर प्रभु को समझ लेता है।4।
</details>

<details><summary>दर्पण-पदार्थ</summary>

पद्अर्थ: सेवी = सेवा करूँ, मैं स्मरण करता हूँ। ते = से। पति = इज्जत। करहि = तू करे। गावा = गाऊँ, मैं गाता रहूँ। लोइ = प्रकाश।5।
</details>

<details><summary>दर्पण-भाषार्थ</summary>

अर्थ: (हे भाई! गुरु की शरण पड़ कर जिस मनुष्य का मन परमात्मा की याद में बेधित हो जाता है, वह ऐसे अरदास करता है: हे प्रभु!) तू ही जगत का पैदा करने वाला है, मुझे तेरे बिना कोई आसरा नहीं दिखता, मैं सदा तेरा ही स्मरण करता हूँ, मुझे तेरे दर से ही इज्जत मिलती है। अगर तू खुद मेहर करे, तो ही मैं तेरी महिमा कर सकता हूँ। तेरा नाम ही मेरे वास्ते सबसे श्रेष्ठ पदार्थ है, तेरा नाम ही जगत में (आत्मिक जीवन के लिए) प्रकाश (पैदा करने वाला) है।5।
</details>

<details><summary>दर्पण-पदार्थ</summary>

पद्अर्थ: गुरमुखि = गुरु की शरण पड़ के। अंतरु = हृदय। अंतरि = अंदर। अंतरु = अंदर का हृदय। बिगसे = खिल पड़ता है। परसादी = प्रसादि, (गुरु की) कृपा से। पूरे वडभागी = पूरे बड़े भाग्यों से।6।
</details>

<details><summary>दर्पण-टिप्पनी</summary>

नोट: शब्द ‘अंतरि’ और ‘अंतरु’ का फर्क ध्यान रखने योग्य है।
</details>

<details><summary>दर्पण-भाषार्थ</summary>

अर्थ: (हे भाई!) गुरु की शरण पड़ के जिस मनुष्य को परमात्मा की महिमा की वाणी मीठी लगने लग पड़ती है, उसका हृदय खिल जाता है, उसकी तवज्जो हर वक्त (प्रभु चरणों में) जुड़ी रहती है। गुरु की कृपा से आत्मिक अडोलता द्वारा उसे सदा स्थिर प्रभु मिल जाता है। (पर, हे भाई!) गुरु पूरे भाग्यों से बड़े भाग्यों से ही मिलता है।6।
</details>

<details><summary>दर्पण-पदार्थ</summary>

पद्अर्थ: ममता = अपनत्व। दुरमति = खोटी बुद्धि। दुख नास = दुखों का नाश। प्रभ जासु = प्रभु का यश। रविआ = स्मरण किया।7।
</details>

<details><summary>दर्पण-भाषार्थ</summary>

अर्थ: (हे भाई!) जब हृदय में परमात्मा का नाम आ बसता है गुणों का खजाना प्रभु आ बसता है, तब अंदर से अहंकार का, अपनत्व का, दुर्मति का, दुखों का नाश हो जाता है।  
(हे भाई!) जब मनुष्य गुरु की शरण पड़ के अपने हृदय में परमात्मा का नाम स्मरण करता है, जब प्रभु के चरणों में टिकता है, प्रभु की महिमा सुनता है तो इसकी बुद्धि उज्जवल हो जाती है।7।
</details>

<details><summary>दर्पण-पदार्थ</summary>

पद्अर्थ: देइ = देता है। आपु = स्वैभाव।8।
</details>

<details><summary>दर्पण-भाषार्थ</summary>

अर्थ: हे नानक! वही मनुष्य परमात्मा का नाम हासिल करता है, जिसे परमात्मा स्वयं अपना नाम बख्शता है। जिस मनुष्य को गुरु की शरण पा के प्रभु अपने साथ मिलाता है, वह मनुष्य अपने अंदर से स्वैभाव दूर कर देता है, वह मनुष्य अपने हृदय में सदा स्थिर रहने वाला हरि नाम बसाता है, वह मनुष्य आत्मिक अडोलता में टिका रहता है, सदा स्थिर रहने वाले परमात्मा में जुड़ा रहता है।8।7।
</details>

[[0233]]
<details><summary>दर्पण-पदार्थ</summary>

पद्अर्थ: मनही = मनि ही, मन में ही, अंतरात्मे ही, अंदर ही अंदर। सवारिआ = सुंदर बना लिया। भै = (परमात्मा के) डर अदब में। सहजि = आत्मिक अडोलता में। सुभाइ = प्यार में। सबदि = गुरु शब्द के द्वारा। लाइ = लगा के। निजघरि = अपने घर में, प्रभु चरणों में। रजाइ = रजा में।1।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य ने गुरु के शब्द द्वारा (प्रभु के चरणों में) तवज्जो जोड़ के (अपने) मन को (प्रभु के प्रेम रंग में) रंग लिया है, उसने प्रभु के डर-अदब में टिक के, आत्मिक अडोलता में टिक के, प्रभु प्रेम में जुड़ के अपने मन को अंतरात्मे ही सुंदर बना लिया है, (गृहस्थ त्याग के कहीं बाहर जाने की आवश्यक्ता नहीं पड़ी)। वह मनुष्य प्रभु-चरणों में टिका रहता है, वह मनुष्य प्रभु-रजा में राजी रहता है।1।
</details>

<details><summary>दर्पण-पदार्थ</summary>

पद्अर्थ: सेवीऐ = अगर सेवा करे, अगर शरण पड़ें। गुणी निधान = गुणों का खजाना।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु की शरण पड़ने से (मन में से) अहंकार दूर हो जाता है और गुणों का खजाना परमात्मा मिल जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: बैरागी = बैरागवान, माया के मोह से बचा हुआ। जा = जब। भउ = डर, ये डर कि परमात्मा सर्व-व्यापक और अंतरयामी है। खाइ = खाता है, आत्मिक खुराक बनाता है। सभतै = हर जगह। ते = से, साथ।2।
</details>

<details><summary>दर्पण-भाषार्थ</summary>

अर्थ: (हे भाई!) जब (कोई मनुष्य इस) डर को (कि परमात्मा हरेक के अंदर बस रहा है और हरेक के दिल की जानता है, अपनी आत्मा की) खुराक बनाता है, (उस का) मन माया के मोह से उपराम हो जाता है, उसे पवित्र स्वरूप प्यारा प्रभु हर जगह व्यापक दिखाई देता है। वह मनुष्य गुरु की कृपा से (गुरु का) मिलाया हुआ (परमात्मा को) मिल जाता है।2।
</details>

<details><summary>दर्पण-पदार्थ</summary>

पद्अर्थ: को = का। इन बिधि = इस तरीके से। ते = से। गाए = गाता है।3।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य परमात्मा के सेवकों का सेवक बन जाता है, वह आत्मिक आनंद पाता है। (हे भाई!) इस तरीके से (ही) प्यारे परमात्मा का मेल प्राप्त होता है। वह मनुष्य परमात्मा की मेहर से परमात्मा के गुण गाता रहता है।3।
</details>

<details><summary>दर्पण-पदार्थ</summary>

पद्अर्थ: बहु जीवन = लंमी उमर, (प्राणयाम आदि से बढ़ाई हुई) लंबी उम्र। जितु = जिससे, यदि उसके द्वारा। नामि = नाम में। ध्रिगु = धिक्कारयोग्य। कामणि = स्त्री। सुखाली = सुख देने वाली, सुखदाई (सुख+आलय)। गुबार = घुप अंधेरा। अधारु = आसरा।4।
</details>

<details><summary>दर्पण-भाषार्थ</summary>

अर्थ: (हे भाई! प्राणयाम आदि द्वारा बढ़ाई गयी) लम्बी उम्र (बल्कि) धिक्कारयोग्य है, अगर उससे परमात्मा के नाम में (उस लंबी उम्र वाले का) प्यार नहीं बनता। (दूसरी तरफ, हे भाई! सुंदर) स्त्री की सुखदाई सेज (भी) धिक्कारयोग्य है (अगर वह) मोह का गुबार (घोर अंधेरा) (पैदा करती) है। (हे भाई! सिर्फ) उन मनुष्यों का जन्म ही कामयाब है, जिन्होंने परमात्मा के नाम को (अपनी जिंदगी का) आसरा बनाया है।4।
</details>

<details><summary>दर्पण-पदार्थ</summary>

पद्अर्थ: ग्रिहु = गृहस्थ जीवन, घर। कुटंबं = परिवार।5।
</details>

<details><summary>दर्पण-भाषार्थ</summary>

अर्थ: (हे भाई!) वह गृहरथ जीवन धिक्कारयोग्य है, वह परिवार (वाला जीवन) धिक्कार योग्य है, जिससे परमात्मा की प्रीति नहीं बनती। (हे भाई!) हमारा तो मित्र वही मनुष्य है, जो उस परमात्मा के गुण गाता है (और हमें भी महिमा के लिए प्रेरित करता है)। (हे भाई!) परमात्मा के नाम के बगैर मुझे और कोई (सदा साथ निभने वाला साथी) नहीं दिखता।5।
</details>

<details><summary>दर्पण-पदार्थ</summary>

पद्अर्थ: ते = से। गति = ऊँची आत्मिक अवस्था। पति = इज्जत।6।
</details>

<details><summary>दर्पण-भाषार्थ</summary>

अर्थ: (हे भाई!) गुरु से हम उच्च आत्मिक अवस्था प्राप्त कर सकते हैं (जिसकी इनायत से हर जगह) इज्जत मिलती है। (गुरु की शरण में आ के जिसने) परमात्मा का नाम स्मरण किया है, उसने अपना हरेक किस्म का दुख दूर कर लिया है, वह मनुष्य परमात्मा के नाम में तवज्जो जोड़ के सदा आनंद पाता है।6।
</details>

<details><summary>दर्पण-पदार्थ</summary>

पद्अर्थ: गुरि मिलिऐ = अगर गुरु मिल जाए। सरीर सुधि = शरीर की सूझ, शरीर को पवित्र रखने की सूझ, शरीर को विकारों से बचा के रखने की समझ। बुझई = समझ गई। गहि लई = पकड़ ली।7।
</details>

<details><summary>दर्पण-भाषार्थ</summary>

अर्थ: (हे भाई!) अगर गुरु मिल जाए तो हम अपने शरीर को विकारों से बचा के रखने की समझ भी हासिल कर लेते हैं। (जो मनुष्य गुरु की शरण में आता है उसके अंदर से) अहम् व तृष्णा की सारी आग बुझ जाती है, (उसके अंदर से) क्रोध खत्म हो जाता है, वह सदैव क्षमा धारण किए रखता है।7।
</details>

<details><summary>दर्पण-पदार्थ</summary>

पद्अर्थ: अलख = जिसका स्वरूप समझ में ना आ सके। अभेव = जिसका भेद ना पाया जा सके।8।
</details>

<details><summary>दर्पण-भाषार्थ</summary>

अर्थ: (पर, हे भाई!) परमात्मा स्वयं ही कृपा करता है, और अपना नाम बख्शता है, कोई विरला (भाग्यशाली) मनुष्य गुरु की शरण पड़ कर ये नाम-रत्न पल्ले बाँधता है। नानक (तो गुरु की कृपा से ही) उस अलख व अभेव परमात्मा के गुण सदा गाता है।8।8।
</details>

<details open><summary>विश्वास-प्रस्तुतिः</summary>

रागु गउड़ी बैरागणि महला ३ ॥
</details>

<details><summary>मूलम्</summary>

रागु गउड़ी बैरागणि महला ३ ॥
</details>

<details><summary>दर्पण-पदार्थ</summary>

पद्अर्थ: ते = से। जो = जो लोग। ते = वह लोग। दिसंनि = दिखते हैं। अनदिनु = हर रोज, हर वक्त। बधे = (माया के मोह के बंधनों में) बंधे हुए। मारीअनि = मारे जाते हैं, मोह की चोटें खाते हैं। वेला = समय (इन चोटों से बच निकलने के वास्ते)। लहंनि = लेते, ढूँढ सकते।1।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु से मुंह फेरे रखते हैं, गुरु की ओर से बे-मुख हुए वो मनुष्य (देखने को ही भले) बुरे दिखते हैं। (माया के मोह के बंधनों में) बंधे हुए वह मनुष्य हर समय मोह की चोटें खाते रहते हैं, (इन चोटों से बचने के लिए) उन्हें दुबारा समय हाथ नहीं लगेगा, (अर्थात, मार भी खाते रहते हैं, फिर भी ये मोह इतना प्यारा लगता है कि इसमें से निकलने को जीअ नहीं करता)।1।
</details>

<details><summary>दर्पण-पदार्थ</summary>

पद्अर्थ: हरि = हे हरि! धारि = धरण करके। प्रभ = हे प्रभु! सारि = मैं संभालूँ।1। रहाउ।
</details>

<details><summary>दर्पण-भाषार्थ</summary>

अर्थ: हे हरि! हे हरि! मेहर कर, (मुझे माया के पँजे से) बचा के रख। हे हरि! हे प्रभु! मुझे साधु-संगत में मिला के रख, ता कि मैं तेरे गुण अपने हृदय में संभाल के रखूँ।1। रहाउ।
</details>

<details><summary>दर्पण-पदार्थ</summary>

पद्अर्थ: (भगत: वहुवचन)। भाइ = प्रेम में। चलंनि = चलते हैं, जीवन व्यतीत करते हैं। आपु = स्वै भाव। मुए = विकारों की ओर से अछोह।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा को वह भक्त प्यारे लगते हैं, जो गुरु की शरण पड़ कर गुरु के दर्शाए मुताबिक जीवन व्यातीत करते हैं, जो (गुरु के हुक्म अनुसार) स्वैभाव (स्वार्थ) छोड़ के सेवा भक्ति करते हैं और दुनिया के कार्य-व्यवहार करते हुए भी माया के मोह की ओर से अछोह रहते हैं।2।
</details>

<details><summary>दर्पण-पदार्थ</summary>

पद्अर्थ: पिंडु = शरीर। पराण = जिंद, जीवात्मा। सिरि = सिर पर। कार = हकूमत। मनहु = मन से।3।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा का दिया हुआ ये शरीर है, जिस परमात्मा की दी हुई ये जिंद है, उसी का हुक्म (ही) हरेक के शरीर पर चल रहा है। उसे किसी भी हालत में अपने मन से भुलाना नहीं चाहिए। उस परमात्मा को अपने हृदय में बसा के रखना चाहिए।3।
</details>

<details><summary>दर्पण-पदार्थ</summary>

पद्अर्थ: नामि मिलिऐ = यदि नाम मिल जाए। पति = इज्जत। नामि मंनिऐ = अगर मन नाम में पतीज जाए। ते = से। करमि = मेहर से।4।
</details>

<details><summary>दर्पण-भाषार्थ</summary>

अर्थ: (हे भाई!) अगर परमात्मा का नाम मिल जाए तो (हर जगह) इज्जत मिलती है, अगर परमात्मा के नाम से मन लग जाए तो आत्मिक आनंद हासिल होता है, (पर, हे भाई!) गुरु से ही परमात्मा का नाम मिलता है, अपनी मेहर से ही वह परमात्मा मिलता है।4।
</details>

<details><summary>दर्पण-पदार्थ</summary>

पद्अर्थ: भ्रमदे = भटकते। झलई = बर्दाश्त करना, सहारा देना। पचंनि = दुखी होते हैं, जलते हैं, आत्मिक जीवन जला लेते हैं।5।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य गुरु की ओर से मुंह मोड़े रखते हैं, वो मनुष्य (माया के मोह में सदैव) भटकते फिरते हैं, उन्हें कभी आत्मिक शांति नहीं मिलती। उन्हें ना धरती ना ही आसमान झेल सकता है (सारी सृष्टि में कोई अन्य जीव उन्हें आत्मिक सहारा नहीं दे सकता) वे माया के मोह की गंदगी में पड़े हुए ही आत्मिक जीवन जलाते रहते हैं।5।
</details>

<details><summary>दर्पण-पदार्थ</summary>

पद्अर्थ: भरमि = भटकना में। भुलाइआ = कुराहे डाला हुआ है। ठगउली = ठग-बूटी, ठग-मूरी। भेटिआ = मिला। माइ = माया। भिटै = फिट बैठती है, ठीक लगती है।6।
</details>

<details><summary>दर्पण-भाषार्थ</summary>

अर्थ: (हे भाई! माया ने) इस जगत को (अपने मोह की) भटकना में (डाल के) मोह की ठग-बूटी खिला के गलत जीवन-राह पर डाला हुआ है। (पर, हे भाई!) जिन्हें सतिगुरु मिल जाता है, ये माया उनके नजदीक भी नहीं फटकती (उन पर अपने मोह का जादू नहीं चला सकती)।6।
</details>

[[0234]]
<details><summary>दर्पण-पदार्थ</summary>

पद्अर्थ: सेवनि = सेवते हैं। सबदि = शब्द में। रते = रंगे हुए। भाइ = प्रेम में।7।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य सतिगुरु की शरण पड़ते हैं वह (अपने अंदर से) अहंकार की मैल दूर करके स्वच्छ जीवन वाले बन जाते हैं। जो मनुष्य गुरु के शब्द (के रंग) में रंगे जाते हैं, वे पवित्र जीवन वाले हो जाते हैं, वे गुरु के बताए हुक्म के अनुसार चलते हैं, (जीवन बिताते हैं)।7।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! बखसि = बख्शिश करके। मिलाइ = (अपने चरणों से) जोड़। जनु = दास। सरणागती = शरण आया है। भावै = अच्छा लगे।8।
</details>

<details><summary>दर्पण-भाषार्थ</summary>

अर्थ: हे हरि! हे प्रभु! सिर्फ तू ही है जो (गुरु के द्वारा अपने नाम की) दात देने वाला है, तू स्वयं ही मेहर करके मुझे अपने चरणों में जोड़। (मैं तेरा) दास नानक तेरी शरण आया हूँ, जैसे तुझे ठीक लगे, मुझे उसी तरह (इस माया के मोह के पँजे से) बचा ले।8।1।9।
</details>

<details><summary>दर्पण-टिप्पनी</summary>

नोट: अंक 1 बताता है कि ये अष्टपदी ‘गउड़ी बैरागणि’ की है, उससे पहली आठ (8) अष्टपदियां ‘गउड़ी गुआरेरी’ की हैं। कुल जोड़ 9 है।
</details>

<details open><summary>विश्वास-प्रस्तुतिः</summary>

रागु गउड़ी पूरबी महला ४ करहले
</details>

<details><summary>मूलम्</summary>

रागु गउड़ी पूरबी महला ४ करहले
</details>

<details><summary>दर्पण-पदार्थ</summary>

पद्अर्थ: करहले = हे करहला! हे ऊँठ के बच्चे की तरह बे-मुहार! (बे-मुहार = चंचल, करभ = ऊँठ, ऊँठ का बच्चा)। परदेसीआ = हे पराए देश में रहने वाले! हरि माइ = परमात्मा माँ। भागि पूरै = पूरी किस्मत से। गलि = गले से।1।
</details>

<details><summary>दर्पण-भाषार्थ</summary>

अर्थ: हे बे-मुहारे मन! हे (यहाँ) परदेस में रहने वाले मन! (तूने सदा इस वतन में ही नहीं टिके रहना। कभी सोच कि उस) परमात्मा को कैसे मिला जाए (जो) माँ (की तरह हमें पालता है)। (हे बे-मुहारे मन! जिस मनुष्य को) पूरी किस्मत से गुरु मिल जाता है, प्यारा परमात्मा उसके गले से आ लगता है।1।
</details>

<details><summary>दर्पण-पदार्थ</summary>

पद्अर्थ: मन करहला = हे करहले मन! हे बे-मुहारे मन!।1। रहाउ।
</details>

<details><summary>दर्पण-भाषार्थ</summary>

अर्थ: हे ऊँठ के बच्चे की तरह बे-मुहारे (मेरे) मन! परमात्मा के रूप गुरु को याद रख।1। रहाउ।
</details>

<details><summary>दर्पण-पदार्थ</summary>

पद्अर्थ: वीचारीआ = विचारवान (बन)। मंगीऐ = मांगा जाता है। आपे = स्वयं ही।2।
</details>

<details><summary>दर्पण-भाषार्थ</summary>

अर्थ: हे बे-मुहार मन! विचारवान बन, और, परमात्मा का नाम स्मरण करता रह, (अगर स्मरण करता रहेगा तो) परमात्मा खुद ही (वहाँ) सही स्वीकार करवा लेगा जहाँ (किए कर्मों का) हिसाब मांगा जाता है।2।
</details>

<details><summary>दर्पण-पदार्थ</summary>

पद्अर्थ: अति = बहुत। मलु = मैल। पिरु = पति परमात्मा। घरि = घर में, हृदय में। विछुड़ि = विछुड़ के।3।
</details>

<details><summary>दर्पण-भाषार्थ</summary>

अर्थ: हे बे’मुहार मन! तू (अस्लियत में) बहुत पवित्र था, पर तुझे अहंकार की मैल चिपकी हुई है। (क्या अजीब दुर्भाग्य है कि) पति-प्रभु प्रत्यक्ष तौर पर हृदय में बस रहा है, (जिंद के) साथ बस रहा है, (पर जिंद माया के मोह के कारण उससे) विछड़ के दुखी हो रही है।3।
</details>

<details><summary>दर्पण-पदार्थ</summary>

पद्अर्थ: रिदै = हृदय में। भालि = खोज कर। भालाइ = खोज करूँ। उपाइ कितै = किसी उपाय से, किसी तरीके से। लभई = ढूँढता है।4।
</details>

<details><summary>दर्पण-भाषार्थ</summary>

अर्थ: हे मेरे प्यारे मन! हे बे-मुहार मन! अपने हृदय में परमात्मा की खोज कर, तलाश कर। वह परमात्मा किसी और तरीके से नहीं मिलता। गुरु (ही) हृदय में (बसता) दिखा देता है।4।
</details>

<details><summary>दर्पण-पदार्थ</summary>

पद्अर्थ: रैणि = रात। लिव लाइ = तवज्जो/ध्यान लगा। घरु = ठिकाना। जाइ = जा के। रंग महली = आत्मिक आनंद दाते प्रभु के महल में।5।
</details>

<details><summary>दर्पण-भाषार्थ</summary>

अर्थ: हे बे-मुहार मन! हे मेरे प्यारे मन! दिन रात परमात्मा के चरणों में तवज्जो जोड़। (इस तरह उस) आनंदी के महल में जा के ठिकाना ढूँढ लेगा। पर गुरु ही परमात्मा से मिला सकता है।5।
</details>

<details><summary>दर्पण-पदार्थ</summary>

पद्अर्थ: तजाइ = त्याग, दूर कर। पाखंडि = पाखण्डी। मारीऐ = मारा जाता है। जम डंडु = जम का डण्डा, मौत का सहम, आत्मिक मौत का खतरा।6।
</details>

<details><summary>दर्पण-भाषार्थ</summary>

अर्थ: हे मेरे बे-मुहार मन! तू मेरा मित्र है (मैं तुझे समझाता हूँ) माया का लालच छोड़ के पाखण्ड छोड़ दे। पाखण्डी और लालची का आत्मिक जीवन खत्म हो जाता है। आत्मिक मौत का सहम सदा उसके सिर पर रहता है, परमात्मा उसे ये सजा देता है।6।
</details>

<details><summary>दर्पण-पदार्थ</summary>

पद्अर्थ: मेरे प्रान = हे मेरी जिंद! , हे मेरी जीवात्मा! , हे मेरे प्यारे! अंम्रित सरु = हरि नाम का सरोवर। गुरि = गुरु ने। पूरिआ = नाको नाक भरा हुआ है। मिलि = मिल के।7।
</details>

<details><summary>दर्पण-भाषार्थ</summary>

अर्थ: हे मेरे प्यारे मन! हे बे-मुहार मन! तू (अपने अंदर से विकारों की) मैल दूर कर, पाखण्ड छोड़ दे और (माया के पीछे) भटकना त्याग दे। (देख! साधु-संगत में) पूरे गुरु ने हरि नाम अमृत का सरोवर लबा लब भरा हुआ है, साधु-संगत में मिल के (उस सरोवर में स्नान कर, तेरी विकारों की) मैल उतर जाएगी।7।
</details>

<details><summary>दर्पण-पदार्थ</summary>

पद्अर्थ: सुणाइ = सुन। सिख = शिक्षा। पसरिआ = फैला हुआ है। अंति = आखिरी समय।8।
</details>

<details><summary>दर्पण-भाषार्थ</summary>

अर्थ: हे बे-मुहार मन! हे मेरे मन! गुरु की ये शिक्षा (ध्यान से) सुन (ये सारे साक-संबंधी और धन-पदार्थ-) ये सारा माया का मोह (-जाल) बिखरा हुआ है, और अंत के समय (इनमें से) कोई भी (तेरे) साथ नहीं जाएगा।8।
</details>

<details><summary>दर्पण-पदार्थ</summary>

पद्अर्थ: पति = इज्जत। पाइ = हासिल करता है। पैनाइआ = आदर मिलता है, सत्कारा जाता है, सिरोपा दिया जाता है।9।
</details>

<details><summary>दर्पण-भाषार्थ</summary>

अर्थ: हे मेरे सज्जन मन! हे मेरे बे-मुहार मन! जिस मनुष्य ने (इस जीवन-यात्रा में) परमात्मा (का नाम धन-) खर्च पल्ले बाँधा है, वह (लोक परलोक में) इज्जत कमाता है, परमात्मा की दरगाह में उसे आदर-सम्मान मिलता है, परमात्मा स्वयं उसे अपने गले से लगा लेता है।9।
</details>

<details><summary>दर्पण-पदार्थ</summary>

पद्अर्थ: गुरि = गुरु मे। मंनिआ = पतीजने से, श्रद्धा धार के, मानने से। गुरमुखि = गुरु के बताए रास्ते पर चल के। जोदड़ी = विनती, तरला। मेलाइ = मिला दे।10।
</details>

<details><summary>दर्पण-भाषार्थ</summary>

अर्थ: हे मेरे बे-मुहार मन! गुरु में श्रद्धा धारण कर के गुरु की बताई हुई कार कर। हे दास नानक! (कह: हे बे-मुहार मन!) गुरु के आगे अरजोई कर (हे गुरु मेहर कर, मुझे) परमात्मा (के चरणों) में जोड़े रख।10।1।
</details>

<details><summary>दर्पण-टिप्पनी</summary>

नोट: इस वाणी का शीर्षक ‘करहले’ है ‘अष्टपदियां’ ही है। ये गिनती में दो हैं।
</details>

<details><summary>दर्पण-पदार्थ</summary>

पद्अर्थ: मन = हे मन! करहला = (करभ् = ऊँठ का बच्चा) ऊठ के बच्चे की तरह बेमुहार। वीचारीआ = विचारवान (बन)। विचारि = विचार के। समालि = संभल के, होश करके। बनवासिया = हे बन वासी! रिदै = हृदय में। निहालि = देख के।1।
</details>

<details><summary>दर्पण-भाषार्थ</summary>

अर्थ: हे मेरे बे-मुहार मन! तू विचारवान बन, तू विचार के देख, तू होश करके देख। जंगलों में भटक-भटक के जंगलवासी (मन)! (तेरा) मालिक प्रभु (तेरे) हृदय में (बस रहा है, उसे) गुरु की मति ले कर (अपने अंदर) देख।1।
</details>

<details><summary>दर्पण-पदार्थ</summary>

पद्अर्थ: समालि = हृदय में सम्भाल, याद कर।1। रहाउ।
</details>

<details><summary>दर्पण-भाषार्थ</summary>

अर्थ: ऊँठ के बच्चे की तरह हे (मेरे) बे-मुहार मन! तू परमात्मा (की याद) को (अपने अंदर) संभाल के रख।1। रहाउ।
</details>

<details><summary>दर्पण-पदार्थ</summary>

पद्अर्थ: मनमुख = अपने मन के पीछे चलने वाला मनुष्य। जालि = जाल में। गुरमुखि = गुरु के सन्मुख रहने वाला। मुकतु = आजाद, बचा हुआ। समालि = संभाल के।2।
</details>

<details><summary>दर्पण-भाषार्थ</summary>

अर्थ: हे बे-मुहार मन! तू विचारवान बन। (देख) अपने मन के पीछे चलने वाले मनुष्य (माया के मोह के) बड़े जाल में फंसे हुए हैं। जो मनुष्य गुरु की शरण पड़ता है, वह परमात्मा का नाम (हृदय में) संभाल के (इस जाल से) बच जाता है।2।
</details>

<details><summary>दर्पण-पदार्थ</summary>

पद्अर्थ: भालि = ढूँढ। लगि = लग के, आसरा ले के।3।
</details>

<details><summary>दर्पण-भाषार्थ</summary>

अर्थ: हे मेरे प्यारे मन! हे बे-मुहार मन! साधु-संगत में जा, (वहां) गुरु को तलाश। साधु-संगत का आसरा लेकर परमात्मा का नाम स्मरणा चाहिए, ये हरि नाम ही तेरे (सदा) साथ रहेगा।3।
</details>

[[0235]]
<details><summary>दर्पण-पदार्थ</summary>

पद्अर्थ: नदरि = मेहर की निगाह से। निहालि = देखे। छडाए = माया के जाल से बचाए। छुटीऐ = (जाल से) खलासी मिल सकती है।4।
</details>

<details><summary>दर्पण-भाषार्थ</summary>

अर्थ: हे बे-मुहार मन! वह मनुष्य बहुत भाग्यशाली बन जाता है जिस पर परमात्मा मिहर की निगाह करता है। अगर परमात्मा स्वयं ही (माया के जाल में) से खलासी कराए तो ही गुरु के चरणों को (हृदय में) संभाल के (इस जाल में से) निकल सकते हैं।4।
</details>

<details><summary>दर्पण-पदार्थ</summary>

पद्अर्थ: देही = शरीर। समालि = संभाल के रख। गुरि = गुरु ने। नउ निधि = (दुनिया के सारे) नौ खजाने। दइआलि = दयालु ने।5।
</details>

<details><summary>दर्पण-भाषार्थ</summary>

अर्थ: हे मेरे प्यारे मन! हे बे-मुहार मन! (तेरे) शरीर में (ईश्वरीय) ज्योति (बस रही है, इसे) संभाल के रख। परमात्मा का नाम (मानो, जगत के सारे) नौ खजाने (हैं) जिसे गुरु ने ये नाम दिखा दिया है, दयालु परमात्मा ने उस मनुष्य पर (नाम की यह) बख्शिश कर दी है।5।
</details>

<details><summary>दर्पण-पदार्थ</summary>

पद्अर्थ: विकरालि = डरावने (कूएं) में। अंतकालि = आखिरी समय।6।
</details>

<details><summary>दर्पण-भाषार्थ</summary>

अर्थ: हे बे-मुहार मन! तू कभी कहीं टिक के नहीं बैठता, ये चंचलता ये चालाकी छोड़ दे, (ये चतुराई) भयानक (कूएं) में (गिरा देगी)। (हे बे-मुहार मन!) परमात्मा का नाम सदा याद रख, परमात्मा (का नाम) ही अंत समय (माया के मोह के जाल से) खलासी दिलवाता है।6।
</details>

<details><summary>दर्पण-पदार्थ</summary>

पद्अर्थ: गुर गिआनि = गुरु का दिया हुआ ज्ञान। खड़गु = तलवार। हथि = हाथ में। जम कालि = जम काल ने, जम के काल ने, आत्मिक मौत को समाप्त करने वाले (ज्ञान-खड़ग) ने।7।
</details>

<details><summary>दर्पण-भाषार्थ</summary>

अर्थ: हे बे-मुहार मन! परमात्मा के साथ गहरी सांझ (एक) रत्न (है, इसे) तू संभाल के रख, और बहुत भाग्यशाली बन। गुरु का दिया हुआ ज्ञान (गुरु के द्वारा परमात्मा के साथ डाली हुई गहरी सांझ, एक) तलवार है (खड़ग है), (जिस मनुष्य ने ये तलवार अपने) हाथ में पकड़ ली, उसने (आत्मिक) मौत को मारने वाले (इस ज्ञान-खड़ग) के द्वारा जम को (मौत के सहम को, आत्मिक मौत को) मार डाला।7।
</details>

<details><summary>दर्पण-पदार्थ</summary>

पद्अर्थ: निधानु = खजाना। भ्रमि = भटकना में (पड़ कर)। भेटिआ = मिल पड़ा।8।
</details>

<details><summary>दर्पण-भाषार्थ</summary>

अर्थ: हे बे-मुहार मन! (परमात्मा का नाम-) खजाना (तेरे) अंदर है, पर तू भटकना में पड़ के बाहर ढूँढता फिरता है। (हे मन!) परमात्मा का रूप गुरु जिस मनुष्य को मिल जाता है, वह मनुष्य सज्जन परमात्मा को अपने साथ बसता (अंदर ही) ढूँढ लेता है।8।
</details>

<details><summary>दर्पण-पदार्थ</summary>

पद्अर्थ: रंगि = दुनिया के रंग तमाशे में। रतड़े = मस्त। समालि = संभाल के रख।9।
</details>

<details><summary>दर्पण-भाषार्थ</summary>

अर्थ: (माया के मोह के) रंग में रंगे हुए हे बे-मुहारे मन! परमात्मा का प्रेम रंग सदा (अपने अंदर) संभाल के रख, परमात्मा (के प्यार) का (ये) रंग फिर कभी फीका नहीं पड़ता, (इस वास्ते ये रंग प्राप्त करने के लिए) तू गुरु की शरण पड़, तू गुरु का शब्द अपने हृदय में संभाल।9।
</details>

<details><summary>दर्पण-पदार्थ</summary>

पद्अर्थ: पंखी = पक्षी। अकालि = अकाल ने।10।
</details>

<details><summary>दर्पण-भाषार्थ</summary>

अर्थ: हे बे-मुहारे मन! हम जीव पक्षी हैं। अकाल पुरख ने (हमें जगत में भेजा है जैसे कोई वृक्ष पक्षियों के रैन-बसेरा के लिए आसरा होता है, वैसे ही) वह सर्व-व्यापक हरि (हम जीव-पक्षियों का आसरा-) वृक्ष है। हे दास नानक! (कह: हे मन!) गुरु के द्वारा परमात्मा का नाम हृदय में संभाल के बहुत भाग्यशाली (जीव-पक्षियों) ने वह आसरा हासिल किया है।10।2।
</details>

<details><summary>दर्पण-टिप्पनी</summary>

नोट: गुरु रामदास साहिब जी के ये दो “करहले” अष्टपदियों में ही शामिल हैं। इन अष्टपदियों का शीर्षक उन्होंने ‘करहले’ रखा है क्योंकि इनके हरेक बंद में सतिगुरु जी ने मन को ‘करहल’ से उपमा दे के संबोधन किया है।
</details>

<details open><summary>विश्वास-प्रस्तुतिः</summary>

रागु गउड़ी गुआरेरी महला ५ असटपदीआ
ੴ सतिनामु करता पुरखु गुर प्रसादि ॥
</details>

<details><summary>मूलम्</summary>

रागु गउड़ी गुआरेरी महला ५ असटपदीआ
ੴ सतिनामु करता पुरखु गुर प्रसादि ॥
</details>

<details><summary>दर्पण-पदार्थ</summary>

पद्अर्थ: जब = जब। इहु = ये जीव। गुमाना = मान, अहंकार। बावरु = झल्ला, कमला। बिगाना = बेगाना। रीना = चरणों की धूल। ता ते = तब से। रमईआ = सोहणा राम। चीना = पहचान लिया। घटि घटि = हरेक शरीर में।1।
</details>

<details><summary>दर्पण-भाषार्थ</summary>

अर्थ: (हे भाई!) जब मनुष्य (अपने) मन में (बड़े होने का) मान करता है तब (वह अहंकार में) बावरा (हुआ) मनुष्य (सब लोगों से) अलग अलग हो के चलता फिरता है, पर जब ये सब लोगों की चरणधूड़ हो गया, तब इसने सोहणे राम को हरेक शरीर में देख लिया।1।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। सुहेला = आसान, सुखी। मसकीनी = गरीबी स्वभाव, आजजी। अपुनै = अपने ने। मोहि = मुझे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) मेरे गुरु ने मुझे (गरीबी स्वभाव की) दाति बख्शी। उस गरीबी स्वभाव का फल ये हुआ है कि मुझे आत्मिक अडोलता मिल गई, मैं सुखी हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: किस कउ = किसी को। सगले = सारे (मनुष्य)। फंदा = जाल, फरेब। इनहि = इसने। चुकाई = खत्म कर दी। बैराई = वैर।2।
</details>

<details><summary>दर्पण-भाषार्थ</summary>

अर्थ: जब तक मनुष्य हर किसी को बुरा समझता है तब तक (इसे ऐसा प्रतीत होता है कि) सारे लोग इसके वास्ते (ठगी के) जाल बिछा रहे हैं, पर जब इसने (अपने अंदर से) भेद भाव दूर कर दिया, तब (इसे) यकीन बन जाता है कि (कोई) इसके साथ वैर नहीं कर रहा।2।
</details>

<details><summary>दर्पण-पदार्थ</summary>

पद्अर्थ: इनि = इस ने। धारी = मन में टिकाव के लिए। अपुनी अपनी-अपनी ही गर्ज (मतलब)। इस कउ = इसे, इस को। ताता = जलन ईष्या।3।
</details>

<details><summary>दर्पण-टिप्पनी</summary>

नोट: ‘इस कउ’ मे शब्द ‘इसु’ की ‘ु’ संबंधक ‘कउ’ के कारण हट गई है। ‘इस नो’ में से शब्द ‘इसु’ की ‘ु’ संबंधक ‘नो’ के कारण हट गई है।
</details>

<details><summary>दर्पण-भाषार्थ</summary>

अर्थ: जब तक मनुष्य के (मन में) अपना ही मतलब टिकाए रखा, तब तक इसे बड़ी मुश्किल बनी रहती है। पर जब इसने (हर जगह) विधाता को ही (बसता) पहिचान लिया, तब इसे (किसी से) कोई जलन नहीं रह जाती।3।
</details>

<details><summary>दर्पण-पदार्थ</summary>

पद्अर्थ: बाधिओ = बाँध लिया, पक्का कर लिया। जमि = यम ने। आत्मिक मौत ने। जोहा = निगाह में रखा। इस ते = इससे। भेदु = फर्क।4।
</details>

<details><summary>दर्पण-टिप्पनी</summary>

नोट: ‘इस ते’ में से शब्द ‘इसु’ की ‘ु’ संबंधक ‘ते’ के कारण हट गई।
</details>

<details><summary>दर्पण-भाषार्थ</summary>

अर्थ: जब तक इस मनुष्य ने (दुनिया से) अपना मोह पक्का किया हुआ है, तब तक ये भटकता रहता है, आत्मिक मौत ने (तब तक) सदा इसे अपनी ताक में रखा हुआ है। पर जब इसके अंदर से सारी भटकने खत्म हो जाती हैं, तब इसमें और परमात्मा में कोई दूरी नहीं रह जाती।4।
</details>

<details><summary>दर्पण-पदार्थ</summary>

पद्अर्थ: भेदा = दूरियां, अलगाव। अरु = और (शब्द ‘अरु’ व ‘अरि’)। खेदा = कष्ट। एको एकी = एक परमात्मा को ही। सभ किछु = हरेक ठीक जीवन जुगति।5।
</details>

<details><summary>दर्पण-भाषार्थ</summary>

अर्थ: जब तक इस मनुष्य ने (दूसरों से) कोई दूरियां मिथ रखीं हैं, तब तक इसकी आत्मा को दुखों-कष्टों की सजाएं मिलती रहती हैं, पर जब इसने (हर जगह) एक परमात्मा को ही बसता समझ लिया, तब इसे (सही जीवन जुगति का) हरेक तरीका समझ आ जाता है।5।
</details>

<details><summary>दर्पण-पदार्थ</summary>

पद्अर्थ: धावै = दौड़ता है। अरथी = जरूरतमंद (हो के), मुथाज। तिस = तृष्णा। जउला = परे, अलग। कउला = माया लक्ष्मी।6।
</details>

<details><summary>दर्पण-भाषार्थ</summary>

अर्थ: जब तक ये मनुष्य माया का मुहताज हो के (हर तरफ) भटकता फिरता है, तब तक ये तृप्त नहीं होता। इसकी माया वाली तृष्णा खत्म नहीं होती। जब ये मनुष्य माया के मोह से अलग हो जाता है, तब माया इसके पीछे पीछे चल पड़ती है। (माया इसकी दासी बन जाती है)।6।
</details>

<details><summary>दर्पण-पदार्थ</summary>

पद्अर्थ: जउ = जब। दीपक = दीया। जलिओ = जल पड़ा। कीमति = कद्र।7।
</details>

<details><summary>दर्पण-भाषार्थ</summary>

अर्थ: जब (किसी मनुष्य को) गुरु मेहर करके मिल जाता है, उसके मन में ज्ञान हो जाता है, जैसे घर में दीपक जल पड़ता है (और घर की हरेक चीज दिखाई देने लग पड़ती है) तब मनुष्य को समझ आ जाती है कि मानव जन्म में दरअसल जीत क्या है और हार क्या, तब इसे अपने शरीर की कद्र मालूम हो जाती है (और इसे विकारों में नहीं बर्बाद करता)।7।
</details>

[[0236]]
<details><summary>दर्पण-पदार्थ</summary>

पद्अर्थ: एको = एक परमात्मा ही। आपे = स्वयं ही। बीचारि = विचार के। बिबेकै = परखता है। रंगा = सब चोज तमाशे करने वाला।8।
</details>

<details><summary>दर्पण-भाषार्थ</summary>

अर्थ: हे नानक! (जीव बिचारे के क्या वश?) सिर्फ परमात्मा ही (हरेक जीव में व्यापक हो के) सब कुछ कर रहा है और वह प्रभु खुद ही (हरेक जीव को) अक्ल (बख्शता है), खुद ही (हरेक जीव में व्यापक हो के) विचार के (जीवन जुगति को) परखता है। वह परमात्मा किसी से दूर नहीं बसता, सब के नजदीक बसता है, सब के साथ बसता है। वह प्रभु सदा स्थिर रहने वाला है, वही सब चोज तमाशे करने वाला है, वही सराहनीय है।8।1।
</details>

<details><summary>दर्पण-पदार्थ</summary>

पद्अर्थ: ते = से, साथ। गुर सेवा ते = गुरु की सेवा से, गुरु की शरण पड़ने से। नामे = नाम में। जिसु मसतकि = जिसके माथे पर। हिरदै = हृदय में। सोइ = वह परमात्मा। निहचलु = अडोल।1।
</details>

<details><summary>दर्पण-भाषार्थ</summary>

अर्थ: (पर, हे मेरे मन!) वह मनुष्य ही परमात्मा के नाम में जुड़ता है जो गुरु की शरण पड़ता है (गुरु की शरण पड़ा मनुष्य हरि नाम में जुड़ता है, और गुरु) उस मनुष्य को मिलता है जिसके माथे के भाग्य जाग जाएं। (फिर) उस मनुष्य के हृदय में वह परमात्मा आ बसता है, उसका मन और शरीर (हृदय) ठण्डा ठार हो जाता है, विकारों की तरफ से अडोल हो जाता है।1।
</details>

<details><summary>दर्पण-पदार्थ</summary>

पद्अर्थ: मन = हे मन! ईहा = इस जिंदगी में। ऊहा = परलोक में। तेरै कामि = तेरे काम, तेरे वास्ते लाभदायक।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! तू परमात्मा की ऐसी महिमा करता रह, जो तेरी इस जिंदगी में भी काम आए, और परलोक में भी तेरे काम आए।1। रहाउ।
</details>

<details><summary>दर्पण-पदार्थ</summary>

पद्अर्थ: जासु जपत = जिसका नाम जपते हुए। अपदा = मुसीबत, बिपदा। धावत = विकारों की ओर दौड़ता। ठाइ = जगह पर, ठिकाने। न लागै = छू नहीं सकता।2।
</details>

<details><summary>दर्पण-भाषार्थ</summary>

अर्थ: (हे मेरे मन! तू उस परमात्मा की महिमा करता रह) जिसका नाम जप के हरेक किस्म का डर दूर हो जाता है, हरेक बिपदा टल जाती है, विकारों की तरफ दौड़ता मन ठहर जाता है, जिसका नाम जपने से फिर कोई दुख छू नहीं सकता, और अंदर से अहंकार दूर हो जाता है।2।
</details>

<details><summary>दर्पण-पदार्थ</summary>

पद्अर्थ: वसि = काबू में। संचा = एकत्र कर लेते हैं। अंम्रितु = अमृत, आत्मिक जीवन देने वाला नाम जल। सिझै = कामयाब हो जाता है।3।
</details>

<details><summary>दर्पण-भाषार्थ</summary>

अर्थ: जिसका नाम जपने से (कामादिक) पाँचों विकार काबू आ जाते हैं, आत्मिक जीवन देने वाला नाम-जल हृदय में इकट्ठा कर सकते हैं, माया की प्यास बुझ जाती है और परमात्मा की दरगाह में भी कामयाब हो जाते हैं।3।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। साध = भले मनुष्य। सगली = सारी। खोवै = नाश कर लेता है।4।
</details>

<details><summary>दर्पण-भाषार्थ</summary>

अर्थ: (हे भाई! तू उस परमात्मा की महिमा करता रह) जिसका नाम जपने से (पिछले किए हुए) करोड़ों पाप मिट जाते हैं, तथा (आगे के लिए) भले मनुष्य बन जाते हैं, जिसका नाम जपने से मन (विकारों की तपश से) ठण्डा शीतल हो जाता है और अपने अंदर की (विकारों की) सारी मैल दूर कर लेता है।4।
</details>

<details><summary>दर्पण-पदार्थ</summary>

पद्अर्थ: बहुरि = दुबारा, फिर कभी। हिल = गिझ जाता है। सहजि = आत्मिक अडोलता में।5।
</details>

<details><summary>दर्पण-भाषार्थ</summary>

अर्थ: जिस का जाप करने से मनुष्य को हरि नाम रत्न प्राप्त हो जाता है, (नाम जपने की इनायत से) मनुष्य परमात्मा के साथ इतना रच-मिच जाता है कि (प्राप्त किए हुए उस नाम-रत्न को) दुबारा नहीं छोड़ता, जिसका नाम जपने से आत्मिक आनंद मिलता है आत्मिक अडोलता में ठिकाना मिल जाता है, तथा, मानो जैसे, अनेक बैकुंठों का निवास हासिल हो जाता है।5।
</details>

<details><summary>दर्पण-पदार्थ</summary>

पद्अर्थ: कालु = मौत, आत्मिक मौत, मौत का सहम। जोहत = देख सकता। निरमल = साफ, रौशन।6।
</details>

<details><summary>दर्पण-भाषार्थ</summary>

अर्थ: (हे भाई! तू उस परमात्मा की महिमा करता रह) जिसका नाम जपने से तृष्णा की आग छू नहीं सकेगी, मौत का सहम नजदीक नहीं फटकेगा (आत्मिक मौत अपना जोर नहीं डाल पाएगी), हर जगह तू उज्जवल-मुख रहेगा, और तेरा हरेक किस्म का दुख दूर हो जाएगा।6।
</details>

<details><summary>दर्पण-पदार्थ</summary>

पद्अर्थ: सुणि = सुने, सुनता है। अनहत = (अन+आहत् = बिनाबजाए बजने वाली) एक रस, लगातार। धुनै = धुनि, आवाज, आत्मिक आनंद की लहर। सोइ = शोभा। कमलु = कमल फूल रूपी हृदय। सीधा = सीधा।7।
</details>

<details><summary>दर्पण-भाषार्थ</summary>

अर्थ: (हे भाई! तू उस परमात्मा की महिमा करता रह) जिसका नाम जपने से (मनुष्य के जीवन सफर में) कोई मुश्किल नहीं बनती, मनुष्य एक-रस आत्मिक आनंद के गीत की धुनि सुनता रहता है (मनुष्य के अंदर हर वक्त आत्मिक आनंद की लहर चली रहती है), जिसका नाम जपने से मनुष्य का कमल रूपी हृदय (विकारों से पलट के, परमात्मा की याद की तरफ) सीधा हो जाता है, और मनुष्य (लोक-परलोक में) पवित्र शोभा कमाता है।7।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। द्रिसटि = दृष्टि, नजर। सभ ऊपरि = सब से बढ़िया। मंत्रु दे हरी = हरि के नाम का मंत्र देता है। तिनि = उस मनुष्य ने। चूरा = चूरी, चूरमा।8।
</details>

<details><summary>दर्पण-भाषार्थ</summary>

अर्थ: हे नानक! कह: (हे भाई! गुरु) जिस मनुष्य के हृदय में परमात्मा का नाम जपने का उपदेश बसाता है उस मनुष्य पर गुरु ने (जैसे) सबसे बढ़िया किस्म की मेहर की नजर कर दी। जिस मनुष्य को पूरा गुरु मिल पड़ा, उसने परमात्मा की एक-रस महिमा को अपनी आत्मा के लिए स्वादिष्ट भोजन बना लिया।8।2।
</details>

<details><summary>दर्पण-पदार्थ</summary>

पद्अर्थ: रिद अंतरि = हृदय में। संगु = साथ। निवारै = हटा लेता है। वासि = वश में। परगासु = प्रकाश।1।
</details>

<details><summary>दर्पण-भाषार्थ</summary>

अर्थ: वह मनुष्य अपने हृदय में गुरु का शब्द बसाता है, कामादिक पाँचों विकारों से अपना साथ हटा लेता है, दसों ही इंद्रियों को अपने काबू में कर लेता हैऔर उसकी आत्मा में प्रकाश हो जाता है (उसे आत्मिक जीवन की समझ आ जाती है)।1।
</details>

<details><summary>दर्पण-पदार्थ</summary>

पद्अर्थ: द्रिढ़ता = दृढ़ता, मजबूती, मानसिक ताकत। ता कै = उस मनुष्य के अंदर। जा कउ = जिससे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य पर परमात्मा की दया होती है, कृपा होती है, उस मनुष्य के हृदय में ऐसा आत्मिक बल पैदा होता है, कि।1। रहाउ।
</details>

<details><summary>दर्पण-पदार्थ</summary>

पद्अर्थ: दुसटु = वैरी। जेता = जितना भी। तेता = उतना ही। पेखनु = देखना।2।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य को अपने हृदय में मित्र और वैरी एक जैसे ही प्रतीत होते हैं, जितना कुछ वह बोलता है, आत्मिक जीवन की सूझ के बारे में बोलता है, जितना कुछ सुनता है, परमात्मा की महिमा ही सुनता है, जितना कुछ देखता है, परमात्मा में तवज्जो जोड़ने के कारण ही बनता है।2।
</details>

<details><summary>दर्पण-पदार्थ</summary>

पद्अर्थ: सहजे = आत्मिक अडोलता में। सोइ = सोता है। होता जाइ = होता जाता है। बैरागु = शक पैदा करने वाली घटना। चूप = चुप। जपना = बोलना।3।
</details>

<details><summary>दर्पण-भाषार्थ</summary>

अर्थ: वह मनुष्य चाहे जागता है, चाहे सोया हुआ है, वह सदा आत्मिक अडोलता में ही टिका रहता है; परमात्मा की रजा में जो कुछ होता है, उसे ठीक मानता है, और आत्मिक अडोलता में ही लीन रहता है; कोई गमी की घटना हो जाए, चाहे खुशी का कारण बने, वह आत्मिक अडोलता में ही रहता है; अगर वह चुप बैठा है तो भी अडोलता में है और अगर बोल रहा है तो भी अडोलता में है।3।
</details>

<details><summary>दर्पण-पदार्थ</summary>

पद्अर्थ: दुराउ = छुपाना, कपट भाव। निसंगु = प्रत्यक्ष।4।
</details>

<details><summary>दर्पण-भाषार्थ</summary>

अर्थ: आत्मिक अडोलता में टिका हुआ ही वह खाने-पीने का व्यवहार करता है, आत्मिक अडोलता में ही वह दूसरों के साथ प्रेम भरा सलूक करता है; आत्मिक अडोलता में टिके रहने के कारण उसके अंदर से सारा कपट-भाव मिट जाता है; आत्मिक अडोलता में ही उसे गुरु का मिलाप हो जाता है, और प्रत्यक्ष तौर पर उसे परमात्मा मिल जाता है।4।
</details>

[[0237]]
<details><summary>दर्पण-पदार्थ</summary>

पद्अर्थ: दुबिधा = मेर-तेर। सहजि = आत्मिक अडोलता के द्वारा। मनि = मन में। परमानंदु = ऊँचे आनंद का मालिक, परमात्मा।5।
</details>

<details><summary>दर्पण-भाषार्थ</summary>

अर्थ: अगर वह घर में है तो भी आत्मिक अडोलता में, अगर वह दुनिया से उपराम फिरता है तो भी आत्मिक अडोलता में टिके रहने के कारण उसके हृदय में से मेर-तेर दूर हो जाती है। (हे भाई!) आत्मिक अडोलता के कारण जिस मनुष्य के मन में आनंद पैदा होता है उसे वह परमात्मा मिल जाता है जो सबसे ऊँचे आत्मिक आनंद का मालिक है।5।
</details>

<details><summary>दर्पण-पदार्थ</summary>

पद्अर्थ: पीओ = पीता। जीअ को = आत्मिक जीवन का। को = का। आतमु = अपना आप। रसिआ = रच-मिच गया।6।
</details>

<details><summary>दर्पण-भाषार्थ</summary>

अर्थ: वह मनुष्य आत्मिक अडोलता में टिक के नाम-अमृत पीता रहता है, इस आत्मिक अडोलता की इनायत से वह (और लोगों को भी) आत्मिक जीवन की दाति देता है। आत्मिक अडोलता पैदा करने वाली प्रभु की महिमा की बातों में उसकी जिंद घुली-मिली रहती है, उसके दिल में अविनाशी परमात्मा आ बसता है।6।
</details>

<details><summary>दर्पण-पदार्थ</summary>

पद्अर्थ: आसणु = ठिकाना। भाइआ = अच्छा लगा। अनहत = एक रस। रुणझुणकार = आत्मिक आनंद की एक रस लहर। घरि = घर में।7।
</details>

<details><summary>दर्पण-भाषार्थ</summary>

अर्थ: आत्मिक अडोलता में उसका सदा-टिकने वाला ठिकाना बना रहता है और उसे वह ठिकाना अच्छा लगता है, आत्मिक अडोलता में टिक के ही वह अपने अंदर एक-रस महिमा की वाणी प्रबल किए रखता है, आत्मिक अडोलता के कारण ही उसके अंदर आत्मिक आनंद की एक-रस लहर सुहानी बनी रहती है। (हे भाई!) उसके हृदय में परमात्मा सदा प्रगट रहता है।7।
</details>

<details><summary>दर्पण-पदार्थ</summary>

पद्अर्थ: करमा = करम, बख्शिश। परिओ करमा = मेहर हुई। भेटिओ = मिल पड़ा सहजु = आत्मिक अडोलता।8।
</details>

<details><summary>दर्पण-भाषार्थ</summary>

अर्थ: (हे भाई!) जिस मनुष्य पर परमात्मा की कृपा होती है वह आत्मिक अडोलता में टिकता है, उसे गुरु मिलता है, सदा स्थिर नाम के स्मरण को वह अपना धर्म बना लेता है।  
(पर ये सहज अवस्था बयान नहीं की जा सकती) जिस मनुष्य के अंदर ये आत्मिक अडोलता पैदा होती है, वही मनुष्य उसे समझ सकता है, दास नानक उस (भाग्यशाली मनुष्य) से कुर्बान जाता है।8।3।
</details>

<details><summary>दर्पण-पदार्थ</summary>

पद्अर्थ: प्रथमे = पहले। गरभ वास ते = माँ के पेट में बसने से। टरिआ = टला, खलासी हासिल करता है। कलत्र = स्त्री। जुरिआ = जुड़ा रहता है, मोह में फंसा रहता है। कपरे = कपड़े। सरपर = जरूर। गवनु = गमन, प्रस्थान, चलाणा। बपुरे = बिचारे, यतीमों की तरह।1।
</details>

<details><summary>दर्पण-भाषार्थ</summary>

अर्थ: (हे भाई!) जीव पहले माँ के पेट में बसने से निजात हासिल करता है, (जगत में जन्म लेकर फिर धीरे-धीरे जवानी पे पहुँच के) पुत्र-स्त्री आदि परिवार के मोह में फसा रहता है, कई किस्मों का खाना खाता है, कई किस्मों के कपड़े पहनता है (सारी उम्र इन रंगों में ही मस्त रह के गलत रास्ते पर पड़ा रहता है, पर ऐसे लोग भी) जरूर यतीमों की तरह ही (जगत से) कूच कर जाएंगे।1।
</details>

<details><summary>दर्पण-पदार्थ</summary>

पद्अर्थ: कवनु = कौन सा? न टरै = नाश नहीं होता। जितु = जिससे। दुरतमि = खोटी बुद्धि। हरै = दूर होती है।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) वह कौन सी जगह है जो सदा अटल रहती है (चिरस्थाई है)? वह कौन सा शब्द है जिसकी इनायत से (मनुष्य की) दुर्मति दूर होती है?।1। रहाउ।
</details>

<details><summary>दर्पण-पदार्थ</summary>

पद्अर्थ: इंद्र पुरी = वह पुरी जिसे इंद्र देवते का राज माना जाता है। ब्रहमपुरी = ब्रहमा की पुरी। मरणा = मौत। काल = नाश। बिनसि = नाश होता है। बिताला = बे ताला, ताल के बगैर।2।
</details>

<details><summary>दर्पण-भाषार्थ</summary>

अर्थ: (हे भाई! औरों की तो बात ही क्या है?) इंद्र पुरी में मौत अवश्य आती है, ब्रहमपुरी भी सदा अटल नहीं रह सकती, शिवपुरी का भी नाश हो जाएगा। (पर जगत) तीन गुणों वाली माया के असर तहित जीवन के सही राह से विछुड़ के आत्मिक मौत बर्दाश्त करता रहता है।2।
</details>

<details><summary>दर्पण-पदार्थ</summary>

पद्अर्थ: गिरि = पहाड़। तर = वृक्ष। धरणि = धरती। गगन = आकाश। अरु = और। रवि = सूर्य। ससि = चंद्रमा। पावकु = आग। नीरारे = नीर, पानी। रैणि = रात। भेदा = अलग अलग मर्यादा।3।
</details>

<details><summary>दर्पण-भाषार्थ</summary>

अर्थ: (हे भाई!) पहाड़, वृक्ष, धरती, आकाश व तारे, सूरज, चाँद, हवा, आग पानी, दिन और रात; व्रत आदि भिन्न-भिन्न किस्म की मर्यादाएं, वेद, स्मृतियां, शास्त्र--ये सब कुछ आखिर नाश हो जाएंगे।3।
</details>

<details><summary>दर्पण-पदार्थ</summary>

पद्अर्थ: देव = देवते। देहुरा = देवते का घर, मंदिर। पोथी = पुस्तक। सोच पाक = पवित्र रसोई। पाक = भोजन पकाना। होती = होत्री, आहुति, हवन करने वाले। धोती = नेती धोती कर्म, कपड़े के टुकड़े के साथ मेदे को साफ करने का तरीका। परसादन भोगा = (प्रसाधन = महल) महलों के भोग।4।
</details>

<details><summary>दर्पण-भाषार्थ</summary>

अर्थ: (हे भाई!) तीर्थ, देवते, मंदिर, (धर्म-) पुस्तकें; माला, तिलक, स्वच्छ रसोई, हवन करने वाले; (नेती-) धोती व डंडवत-नमस्कारें; (दूसरी तरफ) महलों के भोग विलास- सारा जगत ही (आखिर) कूच कर जाएगा।4।
</details>

<details><summary>दर्पण-पदार्थ</summary>

पद्अर्थ: वरन = वर्ण (ब्राहमण, खत्री, वैश्य, शूद्र)। जिंदू = जीव। आकारा = दिखाई देता जगत।5।
</details>

<details><summary>दर्पण-भाषार्थ</summary>

अर्थ: (अलग-अलग) जातियों (ब्राहमण, क्षत्रिय आदि) वर्ण, मुसलमान व हिंदू; पशु-पक्षी, अनेक जूनियों के जीव; ये सारा जगत पसारा जो दिखाई दे रहा है, ये सारा दृष्टमान जगत (आखिर) नाश हो जाएगा।5।
</details>

<details><summary>दर्पण-पदार्थ</summary>

पद्अर्थ: सहज = आत्मिक अडोलता। ततु = जगत का मूल प्रभु! निहचल = अटल। सचु = सदा कायम रहने वाला। तहा = वहाँ, उस अवस्था में। गुण रसै = गुणों का आनंद लेती है। अनभउ नगरु = वह अवस्था रूप नगर जहाँ कोई डर नहीं व्याप सकता।6।
</details>

<details><summary>दर्पण-भाषार्थ</summary>

अर्थ: (पर, हे भाई!) वह (उच्च आत्मिक अवस्था-) स्थल सदा कायम रहने वाला है अटल है और वहाँ सदा ही आनंद भी है, जहाँ आत्मिक अडोलता देने वाली महिमा हो रही है जहाँ भक्ति हो रही है, जहाँ जगत के मूल परमात्मा के साथ सांझ पड़ रही है, वहाँ साधु-संगत परमात्मा के गुणों का आनंद लेती है, वहाँ सदा एक ऐसा नगर बसा रहता है जहाँ किसी किस्म का कोई डर फटक नहीं सकता।6।
</details>

<details><summary>दर्पण-पदार्थ</summary>

पद्अर्थ: तह = उस अवस्था-नगर में। मिरतु = मौत, मौत का सहम, आत्मिक मौत। अनहत = एक रस। अनंद आखारे = आनंद के एकत्र। आधारे = आसरे।7।
</details>

<details><summary>दर्पण-भाषार्थ</summary>

अर्थ: (हे भाई!) उस (ऊँची आत्मिक अवस्था-) स्थल में कोई डर, कोई भ्रम, कोई गम, कोई चिन्ता नहीं पहुँच सकते, वहाँ जनम मरण का चक्र नहीं रहता, वहाँ आत्मिक मौत नहीं होती, वहाँ सदा एक रस आत्मिक आनंद के (जैसे) अखाड़े लगे रहते हैं, वहाँ भक्त-जन परमात्मा की महिमा के आसरे बसते हैं।7।
</details>

<details><summary>दर्पण-पदार्थ</summary>

पद्अर्थ: ता का = उस (पारब्रहम) का। साध संगि = साधु-संगत में।8।
</details>

<details><summary>दर्पण-भाषार्थ</summary>

अर्थ: (हे भाई! जिस परमात्मा की ये रचना रची हुई है) उस परमात्मा के गुणों का अंत नहीं पड़ सकता, उस पार का छोर नहीं मिल सकता। (जगत में) ऐसा कोई मनुष्य नहीं है, जो उसके गुणों का अंत पाने का विचार कर सके। हे नानक! कह: जिस मनुष्य पर परमात्मा कृपा करता है उसे सदा कायम रहने वाली जगह साधु-संगत प्राप्त हो जाती है, साधु-संगत में रह कर वह मनुष्य (संसार समुंदर से) पार लांघ जाता है।8।4।
</details>

<details><summary>दर्पण-पदार्थ</summary>

पद्अर्थ: सूरा = शूरवीर, बली। पूरा = सारे गुणों का मालिक। तिसहि = उसी को। जाई = दूर होता है।1।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य इस मेर-तेर को खत्म कर लेता है, वही (विकारों के मुकाबले में) बली शूरवीर है, वही सारे गुणों का मालिक है। जो मनुष्य इस दुबिधा को मार लेता है, उसे (हर जगह) आदर मिलता है, उस मनुष्य का (हरेक किस्म का) दुख दूर हो जाता है।1।
</details>

<details><summary>दर्पण-पदार्थ</summary>

पद्अर्थ: कोइ = कोई विरला। दुबिधा = मेर-तेर। मारि = मार के। राज जोगु = राज कमाते हुए प्रभु से मिलाप, गृहस्थ में रहते हुए प्रभु से मेल। इसहि = इस (दुबिधा) को।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई! जगत में) ऐसा कोई विरला मनुष्य है, जो अपने अंदर से मेर-तेर को खत्म कर देता है। जो इस मेर-तेर को मार लेता है, वह गृहस्थ में रहते हुए ही परमात्मा के साथ जोड़ (योग) पैदा करने का अभ्यासी है।1। रहाउ।
</details>

[[0238]]
<details><summary>दर्पण-पदार्थ</summary>

पद्अर्थ: नामि = नाम में। समाहि = लीन रहते हैं (‘समाहि’ बहुवचन है)। सिझै = कामयाब होता है।2।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य इस दुबिधा को खत्म कर लेता है, उसे (दुनिया का कोई) डर सता नहीं सकता। जो जो मनुष्य इसे समाप्त कर लेते हैं, वह सारे परमात्मा के नाम में लीन हो जाते हैं। जो मनुष्य इस मेर-तेर को अपने अंदर से दूर कर लेते हैं, उनकी माया की तृष्णा समाप्त हो जाती है, वे परमात्मा की दरगाह में कामयाब हो जाते हैं।2।
</details>

<details><summary>दर्पण-पदार्थ</summary>

पद्अर्थ: पति = इज्जत। जती = कामवासना पर काबू रखने वाला। गती = ऊँची आत्मिक अवस्था।3।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य दुबिधा को मिटा लेता है, वह नाम-धन का मालिक बन जाता है, वह इज्जत वाला हो जाता है। वही असल जती है। उसको उच्च आत्मिक अवस्था प्राप्त हो जाती है।3।
</details>

<details><summary>दर्पण-पदार्थ</summary>

पद्अर्थ: गनी = गिना जाता है। निहचलु = विकारों के मुकाबले में अडोल। धनी = मालिक। अनदिनु = हर रोज, हर वक्त। जागा = जागता है, माया के हमलों की ओर से सुचेत रहता है।4।
</details>

<details><summary>दर्पण-भाषार्थ</summary>

अर्थ: (हे भाई!) जो मनुष्य दुबिधा को मिटा लेता है, उसका जगत में आना सफल समझा जाता है, वह माया के हमलों के मुकाबले से अडोल रहता है, वही असल धनवान है। जो मनुष्य अपने अंदर से मेर-तेर दूर कर लेता है, वह बड़ा भाग्यशाली है, वह हर वक्त माया के हमलों से सुचेत रहता है।4।
</details>

<details><summary>दर्पण-पदार्थ</summary>

पद्अर्थ: जीवन मुकता = जीवित ही विकारों से बचा हुआ, दुनिया के कार्य-व्यवहार करता हुआ ही विकारों से मुक्त। निरमल = पवित्र। जुगता = जीवन जुगति, रहन सहन। सहज = आत्मिक अडोलता। सहज धिआनी = आत्मिक अडोलता में टिके रहने वाला।5।
</details>

<details><summary>दर्पण-भाषार्थ</summary>

अर्थ: जो मनुष्य इस दुबिधा को खत्म कर लेता है, वह दुनिया के कार्य-व्यवहार करता हुआ ही विकारों से आजाद रहता है, उसका रहन-सहन सदा पवित्र होता है, वही मनुष्य परमात्मा के साथ गहरी सांझ वाला है, वह सदा आत्मिक अडोलता में टिका रहता है।5।
</details>

<details><summary>दर्पण-पदार्थ</summary>

पद्अर्थ: थाइ न परै = स्वीकार नहीं होता। कोटि = करोड़ों। जाप = देवताओं को वश करने वाले मंत्रों का अभ्यास। तप = धूणियां आदि शारीरिक कष्ट। जम ते = जम से, मौत के डर से, आत्मिक मौत से।6।
</details>

<details><summary>दर्पण-भाषार्थ</summary>

अर्थ: (हे भाई!) इस मेर-तेर को दूर किए बिना कोई भी मनुष्य परमात्मा की नजरों में स्वीकार नहीं होता, चाहे वह करोड़ों जप और तप आदि कर्म करता रहे। दुबिधा को मिटाए बिना मनुष्य का जन्मों का चक्र खत्म नहीं होता, जमों से निजात नहीं मिलती।6।
</details>

<details><summary>दर्पण-पदार्थ</summary>

पद्अर्थ: सभ किछु = हरेक काम। जउला = अलग।7।
</details>

<details><summary>दर्पण-भाषार्थ</summary>

अर्थ: (हे भाई!) दुबिधा दूर किए बिना मनुष्य की परमात्मा के साथ गहरी सांझ नहीं बन सकती, मन में से विकारों की मैल नहीं धुलती। जब तक मनुष्य दुबिधा को नहीं खत्म करता, (वह) जो कुछ भी करता है मन को और विकारी बनाए जाता है और परमात्मा से दूरी बनाए रखता है।7।
</details>

<details><summary>दर्पण-पदार्थ</summary>

पद्अर्थ: क्रिपानिधि = दया का खजाना। सिधि = सिद्धि, सफलता। गुरि = गुरु ने। जा की = जिस की। ब्रहम बीचारी = परमात्मा के गुणों की विचार करने वाला।8।
</details>

<details><summary>दर्पण-भाषार्थ</summary>

अर्थ: जिस मनुष्य पर दया का खजाना परमात्मा दयावान होता है, उसे दुबिधा से निजात मिल जाती है, उसे जीवन की पूरी सफलता प्राप्त हो जाती है।  
हे नानक! कह: गुरु ने जिस मनुष्य के अंदर से मेर-तेर दूर कर दी, वह परमात्मा के गुणों के विचार करने के काबिल हो गया।8।5।
</details>

<details><summary>दर्पण-पदार्थ</summary>

पद्अर्थ: सिउ = साथ। जुरै = जुड़ता है, प्यार पैदा करता है। सभु को = हरेक मनुष्य। त = तो, तब। निहचलु = (विकारों के हमलों की ओर से) अडोल। काढ़ा = फिक्र, चिन्ता, झोरा। विआपै = जोर डाल सकता। निसतारा = पार उतारा।1।
</details>

<details><summary>दर्पण-भाषार्थ</summary>

अर्थ: (हे भाई!) जब मनुष्य परमात्मा के साथ प्यार पैदा करता है, तो उसे हरेक मनुष्य अपना मित्र दिखाई देता है, तब उसका चित्त (विकारों के हमलों के मुकाबले पर सदा) अडोल रहता है, कोई चिन्ता-फिक्र उस पर अपना जोर नहीं डाल सकती, (इस संसार समुंदर में से) उसका पार उतारा हो जाता है।1।
</details>

<details><summary>दर्पण-पदार्थ</summary>

पद्अर्थ: जोरु = जोड़, प्रीत बना। काजि = काम में। होरु = कोई और उद्यम।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! तू अपनी प्रीति परमात्मा से बना। (परमात्मा से प्रीति बनाए बगैर) कोई और उद्यम तेरे किसी काम नहीं आएगा।1। रहाउ।
</details>

<details><summary>दर्पण-पदार्थ</summary>

पद्अर्थ: दुनीआदार = धनाढ। काहू काजि = किसी काम में। गावार = मूर्ख। नीच कुलु = नीच कुल वाला, नीच घराने में पैदा हुआ हुआ। सुणहि = लोग सुनते हैं। संगि = संगति में। उधरहि = (विकारों से) बच जाते हैं।2।
</details>

<details><summary>दर्पण-भाषार्थ</summary>

अर्थ: (हे भाई! जगत में) जो जो बड़ी बड़ी जायदादों वाले हैं, उन मूर्खों की (कोई जयदाद आत्मिक जीवन के रास्ते में) उनके काम नहीं आती। (दूसरी तरफ) परमात्मा का भक्त चाहे छोटे कुल में भी पैदा हुआ हो, तो भी लोग उसकी शिक्षा सुनते हैं, और उसकी संगति में रह के (संसार समुंदर की विकारों की लहरों में से) एक पल में बच निकलते हैं।2।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। मजन = तीर्थ स्नान। जा कै सुणि नामि = जिसका नाम सुनने में। जा कै धिआन = जिसका ध्यान धरने में। सुणि = सुन के। गुर ते = गुरु से। बिधि = (मिलने का) तरीका। जाणी = जाना।3।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा का नाम सुनने में करोड़ों तीर्थ स्नान आ जाते हैं, जिस परमात्मा का ध्यान धरने में करोड़ों देव-पूजा आ जाती हैं, जिस परमात्मा की महिमा की वाणी सुनने में करोड़ों पुण्य हो जाते हैं, गुरु से उस परमात्मा से मिलाप की विधि सीखने से ये सारे करोड़ों फल प्राप्त हो जाते हैं।3।
</details>

<details><summary>दर्पण-पदार्थ</summary>

पद्अर्थ: फिरि फिरि = बार बार, सदा। चेत = याद कर। हेत = मोह। संगि = साथ। रचु = जुड़ा रह। रंगि = प्रेम में।4।
</details>

<details><summary>दर्पण-भाषार्थ</summary>

अर्थ: (हे भाई!) अपने मन में तू सदा परमात्मा को याद रख, माया वाले तेरे सारे ही मोह नाश हो जाएंगे। हे मेरे मन! वह कभी नाश ना होने वाला परमात्मा सदा तेरे साथ बसता है, तू उस परमात्मा के प्रेम-रंग में सदा जुड़ा रह।4।
</details>

<details><summary>दर्पण-पदार्थ</summary>

पद्अर्थ: जा कै कामि = जिसकी सेवा से। न जोहहि = नहीं देखते। गमरु = ग़मर, तेज प्रताप। अमरु = सदीवी (चिरंकाल तक) आत्मिक जीवन वाला।5।
</details>

<details><summary>दर्पण-भाषार्थ</summary>

अर्थ: (हे भाई!) जिसकी सेवा भक्ति में लगने से (माया की) सारी भूख दूर हो जाती है, और जमदूत देख भी नहीं सकते, (हे भाई!) जिसकी सेवा भक्ति की इनायत से तेरा (हर जगह) बहुत तेज प्रताप बन सकता है, और तू चिर-आत्मिक जीवन वाला बन सकता है; ।5।
</details>

<details><summary>दर्पण-पदार्थ</summary>

पद्अर्थ: जा के = जिस के। डान = दण्ड, सजा, दुख-कष्ट। बान = (वयस्न) एब। जा कै दफतरि = जिसके दफतर में। चाकरी = सेवा। बिसेखा = विशेष तौर पर।6।
</details>

<details><summary>दर्पण-टिप्पनी</summary>

नोट: ‘जा कै’ और ‘जा के’ का फर्क ध्यान रखने योग्य है।
</details>

<details><summary>दर्पण-भाषार्थ</summary>

अर्थ: (हे भाई!) जिस परमात्मा के सेवक-भक्त को कोई दुख-कष्ट छू नहीं सकता, कोई ऐब नहीं चिपक सकता, जिस परमात्मा के दफतर में (सेवक भक्त से किए कर्मों का कोई) हिसाब नहीं मांगा जाता (क्योंकि सेवा-भक्ति कीबरकति से उससे कोई कुकर्म होते ही नहीं) उस परमात्मा की सेवा भक्ति विशेष तौर पर करते रहो।6।
</details>

<details><summary>दर्पण-पदार्थ</summary>

पद्अर्थ: जा कै = जिसके घर में। ऊन = कमी। अनेकहि भाति = अनेक तरीकों से। निहाल = खुश प्रसन्न। द्रिसटि = दृष्टि, नजर, निगाह। घाल = सेवा।7।
</details>

<details><summary>दर्पण-भाषार्थ</summary>

अर्थ: हे मेरे मन! जिस परमात्मा के घर में किसी चीज की कमी नहीं, जो परमात्मा एक स्वयं ही स्वयं होता हुआ अनेक रूपों में प्रगट हो रहा है, जिस परमात्मा की मेहर की निगाह से हरेक जीव निहाल हो जाता है, तू उस परमात्मा की सेवा भक्ति कर।7।
</details>

<details><summary>दर्पण-पदार्थ</summary>

पद्अर्थ: चतुरु = चालाक, समझदार। मूढ़ा = मूर्ख। को = कोई मनुष्य। होणु = हीन, कमजोर। सूरा = शूरवीर। जितु = जिस (काम) में। तित ही = उसमें ही।8।
</details>

<details><summary>दर्पण-टिप्पनी</summary>

नोट: ‘तित ही’ में से ‘तितु’ की मात्रा‘ु’ क्रिया विशेषण ‘ही’ के कारण हट गया है।
</details>

<details><summary>दर्पण-भाषार्थ</summary>

अर्थ: (पर) हे नानक! (अपने आप) ना कोई मनुष्य समझदार बन सकता है, ना कोई मनुष्य (अपनी मर्जी से) मूर्ख टिका रहता है, ना कोई शक्तिहीन है ना कोई बलवान शूरवीर है। हरेक जीव उसी तरफ ही लगा हुआ है जिस तरफ परमात्मा ने उसे लगाया हुआ है। (परमात्मा की मेहर से) जिसकी किस्मत जाग जाती है, वही उसका सेवक बनता है।8।6।
</details>

[[0239]]
<details><summary>दर्पण-पदार्थ</summary>

पद्अर्थ: आरजारी = उम्र। सर्प = सांप। जीवहि = जीते हैं। बिसारी = बिसार के।1।
</details>

<details><summary>दर्पण-भाषार्थ</summary>

अर्थ: (हे भाई!) जैसे साँप की उम्र है (उम्र तो लंबी है, पर साँप हमेशा दूसरों को डंक ही मारता रहता है) इसी तरह परमात्मा से टूटे हुए मनुष्य परमात्मा का नाम भुला के स्मरण के बिना (व्यर्थ जीवन ही) जीते हैं (मौका मिलने पर दूसरों को डंक ही मारते हैं)।1।
</details>

<details><summary>दर्पण-पदार्थ</summary>

पद्अर्थ: निमख = निमेष, आँख झपकने जितना समय। जीआ = जीया गया, गुजारा वक्त। कोटि = करोड़ों। थिरु = कायम। थीआ = हो गया।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो एक पलक झपकने मात्र समय भी परमात्मा के स्मरण में गुजारा जाए, वह, मानो, लाखों करोड़ों दिन (जी लिया, क्योंकि नाम जपने की इनायत से मनुष्य का आत्मिक जीवन) सदा के लिए अडोल हो जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: ध्रिगु = धिक्कारयोग्य। काग = कौआ। बतन = वदन, मुंह। बिसटा = गंद, विष्टा।2।
</details>

<details><summary>दर्पण-भाषार्थ</summary>

अर्थ: (हे भाई!) प्रभु-स्मरण से विछुड़ के अन्य काम करने धिक्कारयोग्य ही हैं, जैसे कौए की चोंच गंदगी में ही रहती है, वैसे ही स्मरण-हीन मनुष्यों के मुंह (निंदा आदि की) गंदगी में ही रहते हैं।2।
</details>

<details><summary>दर्पण-पदार्थ</summary>

पद्अर्थ: कूकर काम = कुत्तों के कामों वाले। साकत = परमात्मा से टूटे हुए मनुष्य। निनाम = जिनके पिता का नाम नहीं बताया जा सकता।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा से टूटे हुए मनुष्य वैश्याओं के पुत्रों की तरह (निर्लज) हो जाते हैं, जिनके पिता का नाम नहीं बताया जा सकता। प्रभु की याद से टूट के मनुष्य (लोभ व कामादिक में फंस के) कुत्तों जैसे कामों में प्रवृति रहते हैं।3।
</details>

<details><summary>दर्पण-पदार्थ</summary>

पद्अर्थ: सीज्ञ = सींग। छतारा = भेड़। कूरु = झूठ। कारा = काला।4।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा से टूटे हुए मनुष्य (सदा) झूठ बोलते हैं, हर जगह मुंह की कालिख ही कमाते हैं। परमात्मा की याद से टूट के वह (धरती पर भार ही हैं, जैसे) भेड़ों के सिर पर सींग।4।
</details>

<details><summary>दर्पण-पदार्थ</summary>

पद्अर्थ: गरधभ = गदर्भ, गधा। निआई = जैसा। भरिसट भ्रष्ट, गंदे, विकारी। फिराही = फिरते हैं।5।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा से टूटे हुए मनुष्य (कुकर्मों वाली) गंदी जगहों पर ही फिरते रहते हैं, स्मरण से टूट के वे गधे जैसी (मलीन जीवन गुजारते हैं, जैसे गधा हमेशा राख-मिट्टी में लेट के खुश होता है)।5।
</details>

<details><summary>दर्पण-पदार्थ</summary>

पद्अर्थ: हरकाइआ = पागल हुआ। बंधु = बाँध, रोक।6।
</details>

<details><summary>दर्पण-भाषार्थ</summary>

अर्थ: (हे भाई!) ईश्वर से टूटे हुए मनुष्य लोभ में ग्रसे रहते हैं (उनके राह में, लाखों रुपए कमा के भी) रोक नहीं पड़ सकती, स्मरण से टूट के वो, जैसे, पागल कुत्ते बन जाते हैं (जिसका संग करते हैं, उसी को लोभ का पागलपन चिपका देते हैं)।6।
</details>

<details><summary>दर्पण-पदार्थ</summary>

पद्अर्थ: आतमघाती = आत्मिक जीवन को नाश करने वाला। जाती = जाति।7।
</details>

<details><summary>दर्पण-भाषार्थ</summary>

अर्थ: (हे भाई!) ईश्वर से टूटा हुआ मनुष्य स्मरण से वंचित रह कर आत्मिक मौत ले लेता है, वह सदा नीच कर्मों में रुची रखता है, उसकी ना ऊँची कुल रह जाती है ना ही ऊँची जाति।7।
</details>

<details><summary>दर्पण-पदार्थ</summary>

पद्अर्थ: गुरि = गुरु से।8।
</details>

<details><summary>दर्पण-भाषार्थ</summary>

अर्थ: हे नानक! कह: जिस मनुष्य पर परमात्मा दयावान हो जाता है, उसे साधु-संगत में ला के शामिल कर लेता है, और इस तरह जगत को गुरु के द्वारा (संसार समुंदर के विकारों से) पार लंघाता है।8।7।
</details>

<details><summary>दर्पण-पदार्थ</summary>

पद्अर्थ: बचनि = वचन से, उपदेश की इनायत से। मोहि = मैं। परम गति = सब से ऊँची आत्मिक अवस्था। गुरि = गुरु ने। पैज = लज्जा।1।
</details>

<details><summary>दर्पण-भाषार्थ</summary>

अर्थ: गुरु के उपदेश पर चल के मैंने सब से ऊँची आत्मिक अवस्था हासिल कर ली है, (दुनिया के विकारों के मुकाबले से) पूरे गुरु ने मेरी इज्जत रख ली है।1।
</details>

<details><summary>दर्पण-पदार्थ</summary>

पद्अर्थ: मोहि मिलिआ = मुझे मिला। थाउ = स्थान, ठिकाना।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) गुरु के उपदेश की इनायत से मैंने परमात्मा का नाम स्मरण किया है, और, गुरु की कृपा से मुझे (परमात्मा के चरणों में) जगह मिल गई है (मेरा मन प्रभु चरणों में टिका रहता है)।1। रहाउ।
</details>

<details><summary>दर्पण-पदार्थ</summary>

पद्अर्थ: सुणि = सुन के। रसन = जीभ (से)। वखाणी = मैं बखान करता हूँ। अंम्रित बाणी = आत्मिक जीवन देने वाली महिमा की वाणी। मेरी = मेरी (राशि पूंजी बन गई है)।2।
</details>

<details><summary>दर्पण-भाषार्थ</summary>

अर्थ: (हे भाई!) गुरु के उपदेश द्वारा (परमात्मा की महिमा) सुन के मैं अपनी जीभ से भी महिमा उचारता रहता हूँ, गुरु की कृपा से आत्मिक जीवन देने वाली महिमा की वाणी मेरी (राशि पूंजी बन गई है)।2।
</details>

<details><summary>दर्पण-पदार्थ</summary>

पद्अर्थ: आपु = स्वैभाव, अहम्। ते = से, साथ।3।
</details>

<details><summary>दर्पण-भाषार्थ</summary>

अर्थ: गुरु के उपदेश की इनायत से (मेरे अंदर से) मेरा स्वैभाव मिट गया है, गुरु की दया से मेरा बड़ा तेज-प्रताप बन गया है (कि कोई विकार अब मेरे नजदीक नहीं फटकता)।3।
</details>

<details><summary>दर्पण-पदार्थ</summary>

पद्अर्थ: भरमु = भटकना। पेखिओ = मैंने देख लिया है। सभु = हर जगह। ब्रहमु = परमात्मा।4।
</details>

<details><summary>दर्पण-भाषार्थ</summary>

अर्थ: गुरु के उपदेश पर चल के मेरे मन की भटकना दूर हो गई है, और अब मैंने सर्व-व्यापी परमात्मा देख लिया है।4।
</details>

<details><summary>दर्पण-पदार्थ</summary>

पद्अर्थ: राजु जोगु = राज भी और जोग भी, गृहस्थ में रहते हुए परमात्मा से मिलाप। लोगु = लोक, जगत।5।
</details>

<details><summary>दर्पण-भाषार्थ</summary>

अर्थ: गुरु के उपदेश की इनायत से गृहस्थ में रह के ही मैं प्रभु-चरणों का मिलाप सुख पा रहा हूँ। (हे भाई!) गुरु की संगति में (रह के) सारा जगत ही (संसार समुंदर से) पार हो जाता है।5।
</details>

<details><summary>दर्पण-पदार्थ</summary>

पद्अर्थ: सिधि = सिद्धि, सफलता, कामयाबी। निधि = खजाना।6।
</details>

<details><summary>दर्पण-भाषार्थ</summary>

अर्थ: (हे भाई!) गुरु के उपदेश पर चल के मेरे सारे कामों में सफलता हो रही है, गुरु के उपदेश से मैंने परमात्मा का नाम हासिल कर लिया है (जो मेरे लिए सब कामयाबियों का) खजाना है।6।
</details>

<details><summary>दर्पण-पदार्थ</summary>

पद्अर्थ: जिनि = जिस ने। कीनी = की, बनाई, धारण की। कटीऐ = काटी जाती है।7।
</details>

<details><summary>दर्पण-भाषार्थ</summary>

अर्थ: (हे भाई!) जिस जिस मनुष्य ने मेरे गुरु की आस (अपने मन में) धारण कर ली है, उसकी जम की फांसी कट गई हैं।7।
</details>

<details><summary>दर्पण-पदार्थ</summary>

पद्अर्थ: करमु = किस्मत, भाग्य। भेटिआ = मिल गया।8।
</details>

<details><summary>दर्पण-भाषार्थ</summary>

अर्थ: हे नानक! (कह:) गुरु के उपदेश की इनायत से मेरी किस्मत जाग गई है, मुझे गुरु मिल गया है (और गुरु की मेहर से) मुझे परमात्मा मिल गया है।8।8।
</details>

<details><summary>दर्पण-पदार्थ</summary>

पद्अर्थ: कउ = को। सिमरउ = स्मरण करूँ, मैं स्मरण करता हूँ। सासि = साँस से। सासि सासि = हरेक साँस से। प्राण = जिंद, जिंद का आसरा। रासि = राशि, पूंजी, संपत्ति, धन-दौलत।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जो गुरु मेरी जिंद का आसरा है मेरी (आत्मिक जीवन की) राशि पूंजी (का रक्षक) है, उस गुरु को मैं (अपने) हरेक श्वास के साथ-साथ याद करता रहता हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: देखि देखि = बार बार देख के। जीवा = जीऊँ, मैं जीता हूँ, मुझे आत्मिक जीवन मिलता है। धोइ = धो के। पीवा = पीऊँ, मैं पीता हूँ।1।
</details>

<details><summary>दर्पण-भाषार्थ</summary>

अर्थ: (हे भाई!) जैसे जैसे मैं गुरु के दर्शन करता हूँ, मुझे आत्मिक जीवन मिलता है। जैसे जैसे मैं गुरु के चरण धोता हूँ, मुझे (आत्मिक जीवन देने वाला) नाम जल (पीने को, जपने को) मिलता है।1।
</details>

<details><summary>दर्पण-पदार्थ</summary>

पद्अर्थ: रेणु = चरण धूल। मजनु = स्नान। करउ = करूँ, मैं करता हूँ। मलु = मैल। हरउ = मैं दूर करता हूँ।2।
</details>

<details><summary>दर्पण-भाषार्थ</summary>

अर्थ: गुरु के चरणों की धूल (मेरे वास्ते तीर्थ का जल है उस) में मैं सदा स्नान करता हूँ, और अनेक जन्मों की (एकत्र की हुई) अहंकार की मैल (अपने मन में से) दूर करता हूँ।2।
</details>

<details><summary>दर्पण-पदार्थ</summary>

पद्अर्थ: झूलावउ = मैं झुलाता हूँ। ते = से। दे = देकर।3।
</details>

<details><summary>दर्पण-भाषार्थ</summary>

अर्थ: (हे भाई!) जिस गुरु ने मुझे (विकारों की) बड़ी आग में से (अपना) हाथ दे कर बचाया हुआ है, उस गुरु को मैं पंखा झलता हूँ।3।
</details>

<details><summary>दर्पण-पदार्थ</summary>

पद्अर्थ: कै ग्रिहि = के घर में। ढोवउ = मैं ढोता हूँ। ते = से। अकल = कल रहित, जिसके टुकड़े नहीं हो सकते, जो घटता बढ़ता नहीं जैसे चंद्रमा की कला घटती बढ़ती हैं। गति = अवस्था, हालत।4।
</details>

<details><summary>दर्पण-भाषार्थ</summary>

अर्थ: (हे भाई!) जिस गुरु से मैंने उस परमात्मा की सूझ-बूझ हासिल की है, जो कभी घटता-बढ़ता नहीं, मैं उस गुरु के घर में (हमेशा) पानी ढोता हूँ।4।
</details>

<details><summary>दर्पण-पदार्थ</summary>

पद्अर्थ: पीसउ = मै (चक्की) पीसता हूँ। नीति = नित्य, सदा। प्रसादि = कृपा से।5।
</details>

<details><summary>दर्पण-भाषार्थ</summary>

अर्थ: (हे भाई!) जिस गुरु की कृपा से (पहले) वैरी (दिखाई दे रहे लोग अब) सारे मित्र प्रतीत हो रहे हैं, उस गुरु के घर में मैं हमेशा चक्की पीसता हूँ।5।
</details>

[[0240]]
<details><summary>दर्पण-पदार्थ</summary>

पद्अर्थ: जिनि गुरि = जिस गुरु ने। जीउ = आत्मिक जीवन। दासरा = छोटा सा दास। मुलि = मुल्य से।6।
</details>

<details><summary>दर्पण-भाषार्थ</summary>

अर्थ: (हे भाई!) जिस गुरु ने मुझे आत्मिक जीवन दिया है, जिसने मुझे अपना तुच्छ दास बना के खुद ही मुल्य ले लिया है (मेरे साथ गहरा अपनत्व बना लिया है),।6।
</details>

<details><summary>दर्पण-पदार्थ</summary>

पद्अर्थ: करी = मैं करता हूँ।7।
</details>

<details><summary>दर्पण-भाषार्थ</summary>

अर्थ: जिस गुरु ने खुद ही मेरे अंदर अपना प्यार पैदा किया है, उस गुरु को मैं सदा ही सदा ही अपना सिर झुकाता रहता हूँ।7।
</details>

<details><summary>दर्पण-पदार्थ</summary>

पद्अर्थ: कलि = कष्ट, झगड़े। भै = डर, खतरे। नानक = हे नानक! समरथा = सब ताकतों वाला।8।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: हे नानक! कह: मेरा गुरु बहुत सारी ताकतों का मालिक है, उसकी शरण पड़ने से (मेरे अंदर से) झगड़े-कष्ट सहम-भटकना और सारे दुख दूर हो गए हैं।8।9।
</details>

<details><summary>दर्पण-पदार्थ</summary>

पद्अर्थ: गोबिंद = हे गोबिंद! असनेहु = स्नेह, प्यार, मोह।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे गोबिंद! (मुझे) मिल, (और मुझे) अपना नाम दे। (हे गोबिंद! तेरे) नाम (के प्यार) के बिना (और दुनिया वाला मोह-) प्यार धिक्कार है धिक्कार है।1। रहाउ।
</details>

<details><summary>दर्पण-पदार्थ</summary>

पद्अर्थ: पहिरै = पहनता है। खाइ = खाता है। जूठन महि = जूठी चीजों में।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा की नाम के याद के बिना मनुष्य जो कुछ भी पहनता है जो कुछ भी खाता है (वह ऐसे ही है) जैसे (कोई) कुक्ता जूठी (गंदगी) चीजों में (अपना मुंह) मारता फिरता है।1।
</details>

<details><summary>दर्पण-पदार्थ</summary>

पद्अर्थ: जेता = जितना भी। मिरतक = मृतक, मुर्दा। मिथिआ = झूठा।2।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम भुला के मनुष्य और जितने भी कार्य-व्यवहार करता है, (वह ऐसे है) जैसे किसी लाश का श्रृंगार व्यर्थ (उद्यम) है।2।
</details>

<details><summary>दर्पण-पदार्थ</summary>

पद्अर्थ: बिसारि = भुला के।3।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) परमात्मा का नाम भुला के दुनिया के पदार्थ ही भोगता फिरता है उसे (उन भोगों से) सुपने में भी (कभी ही) सुख नहीं मिल सकता (पर, हां इन भोगों से) उसके शरीर में रोग पैदा हो जाते हैं।3।
</details>

<details><summary>दर्पण-पदार्थ</summary>

पद्अर्थ: अन काज = अन्य काम। सभि = सारे। पाज = दिखावे।4।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) परमात्मा को छोड़ के अन्य-अन्य काम-काज करता रहता है, उसका आत्मिक जीवन नाश हो जाता है, और उसके (दुनिया वाले) सारे दिखावे व्यर्थ हो जाते हैं।4।
</details>

<details><summary>दर्पण-पदार्थ</summary>

पद्अर्थ: मनि = मन में। संगि = साथ। कोटि = करोड़ों। नरकि = नर्क में।5।
</details>

<details><summary>दर्पण-भाषार्थ</summary>

अर्थ: (हे भाई! जो मनुष्य) अपने मन में परमात्मा के नाम के साथ प्रीति नहीं जोड़ता, वह और करोड़ों ही (बनाए हुए धार्मिक) कर्म करता हुआ भी नर्क में पहुँचता है (पड़ा रहता है, सदैव नरकीय जीवन व्यतीत करता है)।5।  
अर्थ: (हे भाई!) जिस मनुष्य ने परमात्मा का नाम नहीं स्मरण किया, वह जम की पुरी में बंधा रहता है (वह आत्मिक मौत के पँजे में फंसा हुआ दुखों की चोटें सहता रहता है) जैसे कोई चोर (सेंध लगाते पकड़ा जाए तो मार खाता है)।6।
</details>

<details><summary>दर्पण-पदार्थ</summary>

पद्अर्थ: अडंबर = दिखावे का सामान। बिसथारा = विस्तार, फैलाव, खिलारा।7।
</details>

<details><summary>दर्पण-भाषार्थ</summary>

अर्थ: (हे भाई! दुनिया में इज्जत बनाए रखने के) लाखों ही दिखावे के उद्यम व अनेक फैलाव- ये सारे ही परमात्मा के नाम के बिना व्यर्थ के पसारे हैं।7।
</details>

<details><summary>दर्पण-पदार्थ</summary>

पद्अर्थ: लेइ = लेता है। देइ = देता है।8।
</details>

<details><summary>दर्पण-भाषार्थ</summary>

अर्थ: (पर,) हे नानक! वही मनुष्य परमात्मा का नाम स्मरण करता है, जिसे परमात्मा स्वयं कृपा करके (ये दाति) देता है।8।10।
</details>

<details><summary>दर्पण-पदार्थ</summary>

पद्अर्थ: आदि = शुरू में। मधि = (जिंदगी के) बीच में। अंति = (जीवन के) आखिर में। निबाहै = साथ देता है।1।
</details>

<details><summary>दर्पण-भाषार्थ</summary>

अर्थ: (हे भाई!) मेरा मन उस सज्जन प्रभु को (मिलना) चाहता है जो सदा ही हर वक्त मनुष्य का साथ देता है।1।
</details>

<details><summary>दर्पण-पदार्थ</summary>

पद्अर्थ: संगि = साथ। दइआल = दया का घर। पुरख = सर्व-व्यापक। पूरन = सब गुणों का मालिक।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के साथ जुड़ी हुई प्रीति सदा मनुष्य का साथ देती है। वह दया का घर सर्व-व्यापक और सब गुणों का मालिक परमात्मा (अपने सेवक भक्त की सदैव) पालना करता है।1। रहाउ।
</details>

<details><summary>दर्पण-पदार्थ</summary>

पद्अर्थ: छोडि = छोड़ के। जह = जहाँ (भी)। पेखा = देखूँ, मैं देखता हूँ। तह = वहीं, वहां (ही)।2।
</details>

<details><summary>दर्पण-भाषार्थ</summary>

अर्थ: (हे भाई!) मैं तो जिधर देखता हूँ उधर ही हर जगह परमात्मा मौजूद है। ना वह परमात्मा कभी मरता है, और ना ही वह जीवों को छोड़ के कहीं जाता है।2।
</details>

<details><summary>दर्पण-पदार्थ</summary>

पद्अर्थ: सुघड़ = सुंदर मानसिक रचना वाला, कुशलता वाला। जीअ दाता = जिंद देने वाला।3।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा सुंदर स्वरूप वाला है, कुशलता वाला है, समझदार है, जिंद देने वाला है, वही हमारा (असली भाई) है, पुत्र है, पिता है, माँ है।3।
</details>

<details><summary>दर्पण-पदार्थ</summary>

पद्अर्थ: अधार = आसरा। करि = करके। रिदै निवासि = हृदय का निवासी।4।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा मेरे जीवन का, मेरी जिंद का आसरा है, मेरे आत्मिक जीवन की राशि पूंजी है। मैंने उसे अपने हृदय में टिका के उसके साथ अपनी प्रीति जोड़ी हुई है।4।
</details>

<details><summary>दर्पण-पदार्थ</summary>

पद्अर्थ: सिलक = फाही, फांसी। गोपालि = गोपाल ने, सृष्टि के पालणहार ने। निहालि = देख के।5।
</details>

<details><summary>दर्पण-भाषार्थ</summary>

अर्थ: (हे भाई!) सृष्टि के रक्षक उस प्रभु ने मेरी माया (के मोह) की जंजीरें काट दी हैं। (मेरी ओर) मेहर की निगाह से देख के उसने मुझे अपना बना लिया है।5।
</details>

<details><summary>दर्पण-पदार्थ</summary>

पद्अर्थ: सिमरि = स्मरण करके। काटे = कट जाते हैं। सभि = सारे।6।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण कर-कर के सारे रोग काटे जा सकते हैं। परमात्मा के चरणों में तवज्जो जोड़नी ही (दुनिया के) सारे सुख हैं, सारे पदार्थों के भोग हैं।6।
</details>

<details><summary>दर्पण-पदार्थ</summary>

पद्अर्थ: नवतनु = नया। नित = सदा। बाला = जवान।7।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा हरेक जीव के अंदर बसता है, सारे जगत में हर जगह बसता है, हरेक जीव के साथ है, और सब जीवों का रक्षक है। परमात्मा सारे गुणों का मालिक है, सब जीवों में व्यापक है, वह सदा नया है, सदा जवान है (वह प्यार करने से कभी थकता नहीं, उक्ताता है)।7।
</details>

<details><summary>दर्पण-पदार्थ</summary>

पद्अर्थ: हरि पद = प्रभु मिलाप का दर्जा। पदु = दरजा। कउ = को। सरबसु = (सर्वस्व। सर्व = सारा। स्व = सवै, धन) सारा ही धन पदार्थ, सब कुछ।8।
</details>

<details><summary>दर्पण-भाषार्थ</summary>

अर्थ: हे नानक! कह: परमात्मा अपना नाम अपने भक्त को देता है, (भक्त के वास्ते उसका नाम ही दुनिया का) सारा धन पदार्थ है (जिसे परमात्मा अपने नाम की दाति देता है वह) परमात्मा के मिलाप की अवस्था को समझ लेता है।8।11।
</details>

<details open><summary>विश्वास-प्रस्तुतिः</summary>

रागु गउड़ी माझ महला ५
</details>

<details><summary>मूलम्</summary>

रागु गउड़ी माझ महला ५
</details>

<details><summary>दर्पण-पदार्थ</summary>

पद्अर्थ: खोजत = ढूंढते। असंख = अनगिनत, जिनकी गिनती ना हो सके। पारीआ = पाया, ढूँढा। सेई = वही लोग। भगत = (वहुवचन)।1।
</details>

<details><summary>दर्पण-भाषार्थ</summary>

अर्थ: अनगिनत जीव ढूँढते फिरते हैं, पर किसी ने परमात्मा के गुणों का अंत नहीं पाया। वही मनुष्य परमात्मा के भक्त बन सकते हैं, जिस पर उसकी कृपा होती है।1।
</details>

<details><summary>दर्पण-पदार्थ</summary>

पद्अर्थ: वारीआ = कुर्बान।1। रहाउ।
</details>

<details><summary>दर्पण-भाषार्थ</summary>

अर्थ: मैं कुर्बान हूँ, हरि से कुर्बान हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: सुणि = सुन के। पंथु = रास्ता। डराउ = डरावना। भै हारीआ = भयभीत। संताह = संतों की। लेहु उबारीआ = बचा लो।2।
</details>

<details><summary>दर्पण-भाषार्थ</summary>

अर्थ: बार बार ये सुन के कि जगत-जीवन का रास्ता डरावना है, मैं बहुत सहमा हुआ था (कि मैं कैसे ये सफर तय करूँगा?); आखिर मैंने संतों का आसरा देखा है, (मैं संत जनों के आगे अरदास करता हूँ कि आत्मिक जीवन के रास्ते के खतरों से) मुझे बचा लें।2।
</details>

[[0241]]
<details><summary>दर्पण-पदार्थ</summary>

पद्अर्थ: मोहन = हे (मन को) मोहने वाले प्रभु! अनूप = हे सुंदर! सरब साधारीआ = हे सब के आसरे! निवि = झुक के। लागउ = मैं लगता हूँ। गुर पाइ = गुरु के पैरों पर। देहु दिखारीआं = दिखारि देहु।3।
</details>

<details><summary>दर्पण-भाषार्थ</summary>

अर्थ: हे मन को मोह लेने वाले सुंदर लाल! हे सब जीवों के आसरे प्रभु! मैंझुक झुक के गुरु के चरणों में लगता हूँ (और गुरु के आगे विनती करता हूँ कि मुझे तेरा) दर्शन करवा दे।3।
</details>

<details><summary>दर्पण-पदार्थ</summary>

पद्अर्थ: इकसु = एक से। पूर = भरे हुए। भंडारीआ = खजाने।4।
</details>

<details><summary>दर्पण-टिप्पनी</summary>

नोट: ‘किस ही’ में से ‘किसु’ की ‘ु’मात्रा ‘ही’ के कारण हट गया है।
</details>

<details><summary>दर्पण-भाषार्थ</summary>

अर्थ: मैंने अनेको साक-संबंधियों को अपना मित्र बनाया (पर किसी के साथ भी सिरे का साथ नहीं निभता, अब मैं) एक परमात्मा से ही कुर्बान जाता हूँ (वही साथ निभने वाला साथी है)। सारे गुण (भी) और किसी में नहीं हैं, एक परमात्मा ही भरे खजानों वाला है।4।
</details>

<details><summary>दर्पण-पदार्थ</summary>

पद्अर्थ: चहु दिसि = चारों दिशाओं में। दिस = दिशा। सूखि = सुख में। आही = चाही है। ओड़ि = ओट, आसरा। तुहारि = तुम्हारी, तेरी।5।
</details>

<details><summary>दर्पण-भाषार्थ</summary>

अर्थ: हे नानक! (कह: हे प्रभु!) चारों तरफ तेरा ही नाम जपा जा रहा है, (जो मनुष्य जपता है वह) सुख-आनंद में (रहता है, उसका जीवन) सँवर जाता है। (हे प्रभु!) मैंने तेरा आसरा लिया है, मैं तुझसे सदके जाता हूँ।5।
</details>

<details><summary>दर्पण-पदार्थ</summary>

पद्अर्थ: गुरि = गुरु ने। भुजा = बाँह। पसारि = पसार के, खिलार के। कूप = खू। बहुरि = मुड़, फिर।6।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने मुझे बाँह फैला के मोह के कूएं में से निकाल लिया है, (उसकी इनायत से) मैंने कीमती मानव जन्म (की बाजी) जीत ली है, दुबारा मैं (मोह के मुकाबले में) बाजी नहीं हारूँगा।6।
</details>

<details><summary>दर्पण-पदार्थ</summary>

पद्अर्थ: सरब निधानु = सारे गुणों का खजाना। अकथु = जिसको बयान नहीं किया जा सकता। बाह लुडारीआ = बाँह हुलारते हैं।7।
</details>

<details><summary>दर्पण-भाषार्थ</summary>

अर्थ: (गुरु की कृपा) मैंने सारे गुणों का खजाना वह परमात्मा ढूँढ लिया है, जिसकी महिमा की कहानियां बयान नहीं की जा सकतीं। (जो मनुष्य सरब-निधान प्रभु को मिल लेते हैं) वह उसकी दरगाह में शोभा हासिल कर लेते हैं, वह वहाँ बाँह उलार के चलते हैं (अर्थात, मौज-आनंद में रहते हैं)।7।
</details>

<details><summary>दर्पण-पदार्थ</summary>

पद्अर्थ: अमोलु = जिस का मुल्य ना पाया जा सके। अपारीआ = बेअंत। भउजलु = संसार समुंदर। तरीऐ = तारा जा सकता है। कहउ = मैं कहता हूँ। पुकारीआ = पुकार के।8।
</details>

<details><summary>दर्पण-भाषार्थ</summary>

अर्थ: हे दास नानक! (कह: जिन्होंने गुरु का पल्ला पकड़ा, उन्होंने) परमात्मा का बेअंत कीमती नाम-रत्न हासिल कर लिया। (हे भाई!) मैं पुकार के कहता हूँ कि गुरु की शरण पड़ने से संसार समुंदर में (से बेदाग रह के) पार लांघ जाते हैं।8।12।
</details>

<details open><summary>विश्वास-प्रस्तुतिः</summary>

गउड़ी महला ५
</details>

<details><summary>मूलम्</summary>

गउड़ी महला ५
</details>

<details><summary>दर्पण-पदार्थ</summary>

पद्अर्थ: रंगो = रंग चढ़ाओ।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) अपनी जीभ से परमात्मा का नाम जप, हरि के दर से उसका नाम मांग, हरि परमात्मा के प्यार रंग में अपने मन को रंग।1। रहाउ।
</details>

<details><summary>दर्पण-पदार्थ</summary>

पद्अर्थ: तजि = त्याग के। भजो = भजो, याद करो। मिलि = मिल के। धुरि = प्रभु की दरगाह से। करम = बख्शिश।1।
</details>

<details><summary>दर्पण-भाषार्थ</summary>

अर्थ: (हे भाई!) गुरु के बख्शे ज्ञान की इनायत से (अपने अंदर से) अहंकार दूर करके परमात्मा का नाम स्मरण कर। जिस मनुष्य के माथे पर धुर दरगाह से बख्शिश का लेख लिखा जाता है, वह साधु-संगत में मिल के (अहंकार दूर करता है और हरि-नाम जपता है)।1।
</details>

<details><summary>दर्पण-पदार्थ</summary>

पद्अर्थ: संगि = साथ। साकतु = ईश्वर से टूटा हुआ मनुष्य। लगे = लगि, लग के। पचि = खुआर हो के।2।
</details>

<details><summary>दर्पण-भाषार्थ</summary>

अर्थ: (हे भाई! जगत में आँखों से) जो कुछ दिखाई दे रहा है, ये किसी के भी साथ नहीं जाता, पर मूर्ख माया में ग्रसित मनुष्य (इस दिखते प्यार में) लग के परेशान हो के आत्मिक मौत बर्दाश्त करता है।2।
</details>

<details><summary>दर्पण-पदार्थ</summary>

पद्अर्थ: मोहन नामु = मोहन का नाम। रवि रहिओ = व्यापक हो के, हर जगह मौजूद है। लहिओ = ढूँढा।3।
</details>

<details><summary>दर्पण-भाषार्थ</summary>

अर्थ: (हे भाई!) करोड़ों में किसी विरले मनुष्य ने गुरु की शरण पड़ कर उस मोहन प्रभु का नाम प्राप्त किया है जो सदा हर जगह व्याप रहा है।3।
</details>

<details><summary>दर्पण-पदार्थ</summary>

पद्अर्थ: नमो = नमसकार। पावहि = तू पाएगा। नउ निधि = (धरती के सारे ही) नौ खजाने।4।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा के संत जनों को सदा सदा नमस्कार करता रह, तू बेअंत सुख पाएगा, तूझे वह नाम मिल जाएगा, जो, मानो, धरती के नौ खजाने हैं।4।
</details>

<details><summary>दर्पण-पदार्थ</summary>

पद्अर्थ: अलोवउ = मैं देखता हूँ, अवलोकन करता हूँ। निधो = निधि, खजाना।5।
</details>

<details><summary>दर्पण-भाषार्थ</summary>

अर्थ: हे साधु जनो! अपने हृदय में परमात्मा का नाम गाते रहो जो सारे सुखों का खजाना है, (मेरी तो यही प्रार्थना है कि) मैं अपनी आँखों से (उनका) दर्शन करता रहूँ (जो नाम जपते हैं)।5।
</details>

<details><summary>दर्पण-पदार्थ</summary>

पद्अर्थ: तजो = त्यागो। दुहु ते = दोनों से। रहिओ = बच जाता है।6।
</details>

<details><summary>दर्पण-भाषार्थ</summary>

अर्थ: (हे भाई! अपने मन में से) काम-क्रोध-लोभ-मोह दूर करो। (जो मनुष्य इन विकारों को मिटाता है) वह जनम और मरन दोनों (के चक्र) से बच जाता है।6।
</details>

<details><summary>दर्पण-पदार्थ</summary>

पद्अर्थ: घरि ते = हृदय घर से। गुरि = गुरु ने। द्रिढ़ाइओ = पक्का कर दिया। दीप = दीया।7।
</details>

<details><summary>दर्पण-भाषार्थ</summary>

अर्थ: (हे भाई!) गुरु ने जिस मनुष्य के हृदय में परमात्मा के साथ गहरी सांझ पक्की कर ली, उसके अंदर (आत्मिक सूझ का) दीपक जग जाता है, उसके हृदय-घर में दुख का अंधकार मट जाता है।7।
</details>

<details><summary>दर्पण-पदार्थ</summary>

पद्अर्थ: जिनि = जिस (मनुष्य) ने। गुरमुखि = गुरु की शरण पड़ के।8।
</details>

<details><summary>दर्पण-भाषार्थ</summary>

अर्थ: हे दास नानक! (कह:) जिस मनुष्य ने परमात्मा का स्मरण किया, वह संसार समुंदर से पार लांघ गया। गुरु की शरण पड़ कर जगत (संसार समुंदर को) तैर जाता है।8।1।13।
</details>

<details><summary>दर्पण-पदार्थ</summary>

पद्अर्थ: करत = करते हुए, जपते हुए। भरम = सब भटकनें। मेरै मनि = मेरे मन ने। सभि = सारे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम स्मरण करते हुए, गुरु गुरु करते हुए मेरे मन की सारी भटकनें दूर हो गई हैं, और मेरे मन ने सारे ही सुख प्राप्त कर लिए हैं।1। रहाउ।
</details>

<details><summary>दर्पण-पदार्थ</summary>

पद्अर्थ: बलतो = जलता। तउकिआ = छिड़का। गुर चंदनु = गुरु का शब्द-चंदन।1।
</details>

<details><summary>दर्पण-भाषार्थ</summary>

अर्थ: (हे भाई! मन विकारों में) जल रहा था, तप रहा था। (जब) गुरु का शब्द रूपी चँदन (घिसा के इस पर) छिड़का, तो यह मन शीतल हो गया।1।
</details>

<details><summary>दर्पण-पदार्थ</summary>

पद्अर्थ: दीपाइओ = जल पड़ा, रौशन हो गया।2।
</details>

<details><summary>दर्पण-भाषार्थ</summary>

अर्थ: (हे भाई! मन विकारों में) सड़ रहा था, जल रहा था, (जब) गुरु का शब्द-चंदन (घिसा के इस पर) छिड़का तो ये मन ठण्डा-ठार हो गया।2।
</details>

<details><summary>दर्पण-पदार्थ</summary>

पद्अर्थ: पावक = आग। सागरु = समुंदर। गहरो = गहरा। चरि = चढ़ के। नाव = बेड़ी।3।
</details>

<details><summary>दर्पण-भाषार्थ</summary>

अर्थ: (हे भाई!) ये गहरा संसार-समुंदर (विकारों की तपश से) आग (आग बना पड़ा था) मैं साधु-संगत बेड़ी में चढ़ के इससे पार गुजर आया हूँ।3।
</details>

<details><summary>दर्पण-पदार्थ</summary>

पद्अर्थ: सुच = पवित्रता। प्रभि = प्रभु ने। गहि = पकड़ के। भुजा = बाँह। आपाइओ = अपना बना लिया।4।
</details>

<details><summary>दर्पण-भाषार्थ</summary>

अर्थ: (हे भाई!) मेरे पास ना कोई कर्म, ना धर्म, ना पवित्रता (आदि राशि-पूंजी) थी, प्रभु ने मेरी बाँह पकड़ के (खुद ही मुझे) अपना (दास) बना लिया है।4।
</details>

<details><summary>दर्पण-पदार्थ</summary>

पद्अर्थ: भउ खंडनु = डर नाश करने वाला। भगति वछल हरि नाइओ = भक्ति से प्यार करने वाले हरि का नाम।5।
</details>

<details><summary>दर्पण-भाषार्थ</summary>

अर्थ: (हे भाई!) भक्ति से प्यार करने वाले हरि का वह नाम जो हरेक किस्म का डर व दुख नाश करने में समर्थ है (मुझे उसकी अपनी मेहर से ही मिल गया है)।5।
</details>

<details><summary>दर्पण-पदार्थ</summary>

पद्अर्थ: संम्रिथ = समर्थ, सब ताकतों का मालिक। ओटाइओ = आसरा।6।
</details>

<details><summary>दर्पण-भाषार्थ</summary>

अर्थ: तेरा नाम है डर और दु:ख दूर करने वाला, संतों के सहारा,।6।
</details>

<details><summary>दर्पण-पदार्थ</summary>

पद्अर्थ: हरि राइओ = हे प्रभु पातशाह।7।
</details>

<details><summary>दर्पण-भाषार्थ</summary>

अर्थ: हे अनाथों के नाथ! हे दीनों पर दया करने वाले! सर्वसशाली भक्तों का समर्थन।7।
</details>

<details><summary>दर्पण-पदार्थ</summary>

पद्अर्थ: ठाकुर = हे ठाकुर!।8।
</details>

<details><summary>दर्पण-भाषार्थ</summary>

अर्थ: हे नानक! (अरदास कर, और कह:) हे ठाकुर! मैं तेरा सेवक तेरी शरण आया हूँ, तेरे दर पर आया हूँ।8।2।14।
</details>

[[0242]]
<details><summary>दर्पण-पदार्थ</summary>

पद्अर्थ: रंग संगि = मौजों के साथ। बिखिआ = माया। इन संगि = इन से।1।
</details>

<details><summary>दर्पण-भाषार्थ</summary>

अर्थ: मौजों से माया के भोग (मनुष्य भोगता रहता है), (माया के मोह में) अंधा हुआ मनुष्य इन भोगों में खचित हुआ समझता नहीं (कि उम्र व्यर्थ गुजर रही है)।1।
</details>

<details><summary>दर्पण-पदार्थ</summary>

पद्अर्थ: संचउ = मैं इकट्ठी करता हूँ। हउ = मैं। सगली = सारी। अवध = उम्र। रहाउ।
</details>

<details><summary>दर्पण-भाषार्थ</summary>

अर्थ: मैं माया जोड़ रहा हूँ, मैं माया कमाता हूँ- (इन ही ख्यालों में अंधे हुए मनुष्य की) सारी ही उम्र गुजर जाती है।1। रहाउ।
</details>

<details><summary>दर्पण-पदार्थ</summary>

पद्अर्थ: सूरा = सूरमा। परधानु = चौधरी। समानी = जैसा, बराबर का।2।
</details>

<details><summary>दर्पण-भाषार्थ</summary>

अर्थ: मैं शूरवीर हूँ, मैं चौधरी हूँ, कोई मेरे बराबर का नहीं है,।2।
</details>

<details><summary>दर्पण-पदार्थ</summary>

पद्अर्थ: अचार = आचरण। कुलीना = अच्छे कुल वाला। जोबनवंत = यौवन का मालिक, सुंदर। गुमानी = अहंकारी।3।
</details>

<details><summary>दर्पण-भाषार्थ</summary>

अर्थ: मैं सुंदर हूँ, मैं ऊँचे आचरण वाला हूँ, अच्छे खानदान वाला हूँ, (मनुष्य) मन में इस प्रकार अहंकारी होता है।3।
</details>

<details><summary>दर्पण-पदार्थ</summary>

पद्अर्थ: उलझाइओ = उलझा हुआ। बाध बुधिका = मारी हुई मति वाला।4।
</details>

<details><summary>दर्पण-भाषार्थ</summary>

अर्थ: (माया के मोह में) मारी हुई मति वाला मनुष्य जैसे (जवानी के समय माया के मोह में) फंसा रहता है, मरने के वक्त भी उसे यह माया नहीं भूलती;।4।
</details>

<details><summary>दर्पण-पदार्थ</summary>

पद्अर्थ: बंधप = रिश्तेदार। सखे = मित्र, साथी। संपानी = सौंपी।5।
</details>

<details><summary>दर्पण-भाषार्थ</summary>

अर्थ: भाई, मित्र, रिश्तेदार, साथी- मरने के पीछे आखिर इनको ही (अपनी सारी उम्र की इकट्ठी की हुई माया) सौंप जाता है।5।
</details>

<details><summary>दर्पण-पदार्थ</summary>

पद्अर्थ: जितु बासना = जो वासना में। अंति = आखिरी समय में। साई = वह (वासना)।6।
</details>

<details><summary>दर्पण-भाषार्थ</summary>

अर्थ: जिस वासना में मनुष्य का मन (सारी उम्र) लगा रहता है, आखिर मौत के समय वही वासना जोर डालती है।6।
</details>

<details><summary>दर्पण-पदार्थ</summary>

पद्अर्थ: अहंबुद्धि = अहंकार के आसरे। सुचि = शारीरिक पवित्रता।7।
</details>

<details><summary>दर्पण-भाषार्थ</summary>

अर्थ: अहंकार के आसरे (शारीरिक पवित्रता के तीर्थ-स्नान आदि मिहित धार्मिक) कर्म कर कर के इनके बंधनों में बंधा रहता है।7।
</details>

<details><summary>दर्पण-पदार्थ</summary>

पद्अर्थ: दास दसानी = दासों का दास।8।
</details>

<details><summary>दर्पण-भाषार्थ</summary>

अर्थ: हे नानक! (प्रार्थना कर और कह:) हे दया के घर सर्व-व्यापक प्रभु! मेरे पर कृपा कर, मुझे अपने दासों का दास (बनाए रख, और मुझे इन अहंकार के बंधनों से बचाए रख)।8।3।15।44।
</details>

<details open><summary>विश्वास-प्रस्तुतिः</summary>

ੴ सतिनामु करता पुरखु गुरप्रसादि ॥ रागु गउड़ी पूरबी छंत महला १ ॥
</details>

<details><summary>मूलम्</summary>

ੴ सतिनामु करता पुरखु गुरप्रसादि ॥ रागु गउड़ी पूरबी छंत महला १ ॥
</details>

<details><summary>दर्पण-पदार्थ</summary>

पद्अर्थ: मुंध = (मुग्धा = a young girl attractive by her youthful simplicity, not yet acquainted with love) जवान स्त्री, युवती। रैणि = रात। दुहेलड़ी = दुखी। साधन = जीव-स्त्री। दुबली = कमजोर। हावै = हहुके में। धन = जीव-स्त्री। थीई = हो जाती है। केव = किस तरह?। लेखए = लेखे, लेखे में। मै मत = मय मस्त, शराब में मस्त। जोबन = जवानी में। गरबि = गर्व ने, अहंकार ने। गाली = गला दिया, नाश कर दिया। दुधाथणी = स्त्री की वह अवस्था जब उसके थनों में दूध आता है, सुहाग भाग वाली हालत, पति का मिलाप। न आवए = ना आए, नहीं आती। मिलाई = (अगर गुरु) मिला दे।1।
</details>

<details><summary>दर्पण-भाषार्थ</summary>

अर्थ: पति के विछोड़े के हहुके में जवान सुंदर स्त्री की रात दुख में (बीतती है), उसे नींद नहीं आती, और सिसकते हुए (हहुकों में) वह कमजोर होती जाती है। स्त्री पति के (विछोड़े के) हहुके में (दिनों दिन) कमजोर होती जाती है (वह हर वक्त चाहत रखती है कि) वह किसी तरह (अपने) पति को आँखों से देखे। उसे (शारीरिक) श्रंगार व मीठे रसों का भोग - ये सब कुछ फीका लगता है, उसे ये सब कुछ बेअर्थ दिखता है।  
जिस स्त्री को जवानी में अहंकार ने गला दिया हो जो जवानी के नशे में ऐसे मस्त हो, जैसे शराब में मस्त हो, (उसे अपने पति का मिलाप नसीब नहीं होता और) उसे सुहाग-भाग वाली अवस्था नसीब नहीं होती।  
हे नानक! (यही हाल होता है उस जीव-स्त्री का, जो दुनिया के झूठे गुमान में मस्त रहती है, उसे) सारी जिंदगी-रूपी रात में आत्मिक शांति प्राप्त नहीं होती। वह तभी प्रभु पति से मिल सकती है, जब (गुरु विचौला, माध्यम बन के उसे प्रभु-चरणों में) मिला दे।1।
</details>

<details><summary>दर्पण-पदार्थ</summary>

पद्अर्थ: धनी = पति। उर = छाती, हृदय। नाह = नाथ,पति। घर वासु = घर का वसेवा। साचि = सदा स्थिर रहने वाले प्रभु में। मनि = मन में। सजन मेला = सज्जन का मिलाप। संतोखि = संतोष में। नामि = नाम से। सहिज = आत्मिक अडोलता में।2।
</details>

<details><summary>दर्पण-भाषार्थ</summary>

अर्थ: प्यारे पति के मिलाप के बिना युवती पस्त-हौसलों में ही रहती है। अगर पति उसे अपनी छाती से ना लगाए, तो उसे सुख महिसूस नहीं हो सकता। पति के बिना घर नहीं बस सकता। (अगर) और सखियों-सहेलयों को पूछोगे (तो वो भी यही उत्तर देंगी)। (प्यारे पति-प्रभु के मिलाप के बिना जीव-स्त्री मुरझाई ही रहती है। जब तक वह पति प्रभु को अपने हृदय में नहीं बसाती, उसे आत्मिक आनंद नहीं मिल सकता। पति-प्रभु के मिलाप के बिना हृदय में आत्मिक गुणों का वास नहीं हो सकता। सत्संगी सहेलियों को पूछ कर देखो, वे यही उत्तर देंगी कि) प्रभु का नाम जपे बिना उसकी प्रीति उसका प्यार प्राप्त नहीं हो सकता। वही जीव-दुल्हनें सुखी बस सकती हैं, जो सदा स्थिर प्रभु के नाम में जुड़ती हैं।  
गुरु की मति लेकर जिस जीव-स्त्री के मन में सदा स्थिर प्रभु का नाम बसता है, जो संतोष में (जीती है), उसे सज्जन प्रभु का मिलाप प्राप्त हो जाता है, वह पति प्रभु को (अंग-संग) जान लेती है। हे नानक! वह जीव-स्त्री प्रभु का नाम (जपना) नहीं छोड़ती, प्रभु के नाम में जुड़ के वह आत्मिक अडोलता में टिकी रहती है।2।
</details>

<details><summary>दर्पण-पदार्थ</summary>

पद्अर्थ: पिरु = पति प्रभु। रावेहा = हम स्मरण करें। लिखउगी = मैं लिखूँगी। सबदि = गुरु के शब्द द्वारा। गुरि = गुरु ने। मनमुखी = अपने मन के पीछे चलने वाली। निकसि = निकल के। जातउ = जाता, भटकता (मन)। असथिरु = स्थिर, टिका हुआ। जामि = जब। नउतन = नई। नेहु = प्यार। नवेलिओ = नया।3।
</details>

<details><summary>दर्पण-भाषार्थ</summary>

अर्थ: हे (सत्संगी) सहेलियो! आओ मिल बैठें और हम (मिल के) पति प्रभु का भजन करें। (सत्संगति में बैठ के) गुरु की शिक्षा ले के हे सहेलियो! मैं गुरु के शब्द के द्वारा पति-प्रभु को संदेश भेजूँगी (कि आ के मिल)।  
(जिस जीव-स्त्री को) गुरु ने अपना शब्द बख्शा, उसे उसने सदा स्थिर रहने वाला परमात्मा (अंग-संग) दिखा दिया, पर अपने मन के पीछे चलने वाली पूछती ही रहती हैं। (जिसे गुरु ने शब्द की दाति दी, शब्द की इनायत से) जब उस ने सदा स्थिर प्रभु को (अंग-संग) पहिचान लिया, तब उसका बाहर (माया के पीछे) दौड़ता मन टिक जाता है।  
जिस जीव-स्त्री के अंदर सदा स्थिर प्रभु टिक जाता है, उसकी मति सदा नई-नरोई रहती है (कभी विकारों से मैली नहीं होती)। शब्द की इनायत से उसके अंदर प्रभु के वास्ते नित्य नया प्यार बना रहता है। हे नानक! सदा-स्थिर रहने वाला प्रभु अपनी मेहर की निगाह से उस जीव-स्त्री को आत्मिक अडोलता में टिकाए रखता है।  
हे सत्संगी सहेलियो! आओ मिल के बैठें और प्रभु की महिमा करें।3।
</details>

<details><summary>दर्पण-पदार्थ</summary>

पद्अर्थ: इछ = इच्छा, ख्वाइश। पुनी = पुंन्नी, पूरी हो गई। जीउ = हे जी! घरि = हृदय घर में। मिलि = मिले, जब मिलता है। वरु = पति। नारी = नारियों ने, ज्ञानेंद्रियों ने। मंगलु = खुशी के गीत। रहसी = प्रसन्न हुई। मनि = मन में। ओमाहओ = उत्साह, चाउ। रहंसे = खुश हुए। विआपे = दबाए गए, दुखी हुए। लाहओ = लाहा, लाभ। कर = हाथ (बहुवचन)। रसि = रस में, आनंद में। रलीआं = खुशियां, मौजें।4।
</details>

<details><summary>दर्पण-भाषार्थ</summary>

अर्थ: हे सहेलियो! मेरी मनो कामना पूरी हो गई है, मेरे हृदय घर में सज्जन परमात्मा आ बसा है। जिस जीव-स्त्री को पति-प्रभु मिल जाता है उसकी ज्ञानेंद्रियां (विकारों की तरफ दौड़ने की बजाए मिल के जैसे) खुशी के गीत गाती हैं।  
प्रभु की महिमा के गीत गा के जीव-स्त्री प्रभु-प्यार के (उत्साह) में खिल पड़ती है, उसके मन में उत्साह की उमंग पैदा हो जाती है। उसके अंदर अच्छे गुण प्रफुल्लित होते हैं, दुष्टता भरे विकार दब जाते हैं। सदा स्थिर नाम जप-जप के उसे अटल आत्मिक जीवन का लाभ मिल जाता है। वह जीव-स्त्री दिन-रात प्रभु के प्यार रस में भीगी हुई हाथ जोड़ के प्रभु-पति के दर पर अरदासें करती रहती है। हे नानक! प्रभु पति और वह जीव-स्त्री (जीव-स्त्री की हृदय सेज पर) मिल के आत्मिक आनंद लेते हैं।  
हे सहेलियो! मेरी मनो-कामना पूरी हो गई है (मेरे हृदय घर में सज्जन प्रभु आ बसा है)।4।1।
</details>

[[0243]]
<details><summary>दर्पण-पदार्थ</summary>

पद्अर्थ: नाह = हे नाथ! हे पति! बन = संसार जंगल। माहे = माहि में। धन = जीव-स्त्री। बिखम = मुश्किल। रैणि = जिंदगी की रात। घणेरीआ = बहुत। सारे = संभालता, बात पूछता। कुरलाए = तरले लेती है, मिन्नतें करती है। साधन = जीव-स्त्री।1।
</details>

<details><summary>दर्पण-भाषार्थ</summary>

अर्थ: हे प्रभु पति जी! (मेरी विनती) सुनो। (तेरे बिना) मैं जीव-स्त्री इस संसार-जंगल में अकेली हूँ। हे बेपरवाह प्रभु! तुझ पति के बगैर मेरी जीवात्मा धैर्य नहीं पा सकती। जीव-स्त्री प्रभु-पति के बिना रह नहीं सकती (प्रभु-पति के बिना इसकी) जिंदगी की रात बहुत ही मुश्किल में गुजरती है। हे पति प्रभु! मेरी विनती सुन, मुझे तेरा प्यार अच्छा लगता है (तेरे विछोड़े में) मुझे शांति नहीं आ सकती।  
प्यारे प्रभु-पति के बिना (इस जीवात्मा की) कोई बात नहीं पूछता। ये अकेली ही (इस संसार-जंगल में) पुकारती फिरती है, (पर) हे नानक! जीव-स्त्री तभी प्रभु-पति को मिल सकती है, यदि इसे गुरु मिलवा दे, वरना प्रीतम प्रभु के बिना दुख ही दुख बर्दाश्त करती है।1।
</details>

<details><summary>दर्पण-पदार्थ</summary>

पद्अर्थ: पिरि = पति ने। रसि = नाम रस में। सुहावै = शोभती है। पति = इज्जत। दीपक = दीया। देह = शरीर। उजारै = प्रकाश करता है। साचि = सदा स्थिर प्रभु में (जुड़ के)। रावी = अपने साथ मिलाना। बिगसी = खिल पड़ी, प्रसन्न हुई। जा = जब। ता = तब। मनि = मन में। भाणी = प्यारी लगी।2।
</details>

<details><summary>दर्पण-भाषार्थ</summary>

अर्थ: हे सहेलियो! जिसे पति ने भुला दिया, उसे और कौन (पति-प्रभु के साथ) मिला सकता है? हे सहेलियो! जो जीव-दुल्हन गुरु के शब्द द्वारा प्रभु के नाम-रस में प्रभु के प्रेम-रस में जुड़ती है, वह (अंतरात्मे) सुंदर हो जाती है। जब गुरु के शब्द द्वारा जीव-स्त्री (अंतरात्मा में) सुंदर हो जाती है, तब (लोक-परलोक में) इज्जत कमाती है; ज्ञान का दीपक इसके शरीर में (हृदय में) प्रकाश कर देता है। हे सहेली! सुन! जो जीव-स्त्री सदा स्थिर रहने वाले प्रभु के गुण याद करती है, वह सदा स्थिर प्रभु में जुड़ के सुखी हो जाती है। जब सतिगुरु ने उसे अपने शब्द में जोड़ा, तब प्रभु पति ने उसे अपने चरणों में मिला लिया, आत्मिक जीवन देने वाली वाणी की इनायत से उसका हृदय-कमल फूल खिल जाता है। हे नानक! जीव-स्त्री तभी प्रभु-पति को मिलती है, जब (गुरु के शब्द द्वारा) ये प्रभु पति के मन को प्यारी लगती है।2।
</details>

<details><summary>दर्पण-पदार्थ</summary>

पद्अर्थ: नीघरीआ = बे घर। मुठी = लूटी गई। जेवड़ीआ = जंजीर, फाही। सबदि = शब्द से। सो = वह जीव। अंतर मलु = अंदर की मैल। गति = ऊँची आत्मिक अवस्था। हठि = हठ से। निग्रहि = इंद्रियों को रोकने से। बेबाणै = बियाबान में, जंगल में। दुबिधा = प्रभु के बिना और किसी आसरे की झाक। कि = कौन?।3।
</details>

<details><summary>दर्पण-भाषार्थ</summary>

अर्थ: हे सहेली! जिस जीव-स्त्री को मोहनी माया ने मोह लिया, जिसे नाशवान पदार्थों के प्यार ने ठग लिया, वह नाशवान पदार्थों के वणज में लग गई। (उसके गले में मोह की फाँसी पड़ जाती है) उसके गले की ये फाँसी अति प्यारे गुरु (की सहायता) के बिना नहीं खुल सकती।  
जो आदमी प्रभु से प्रीत डालता है, गुरु के शब्द द्वारा प्रभु के गुणों को विचारता है, वह प्रभु का सेवक हो जाता है। (स्मरण के बिना महिमा के बिना) अनेक पुन्न-दान करने से, अनेक तीर्थ-स्नान करने से कोई जीव अपने अंदर की (विकारों की) मैल नहीं धो सकता।  
हठ करके इंद्रियों को रोकने का प्रयत्न करके जंगल में जाकर बैठने से कोई मनुष्य उच्च आत्मिक अवस्था प्राप्त नहीं कर सकता। हे नानक! सदा स्थिर रहने वाले प्रभु का दरबार गुरु के शब्द के द्वारा पहिचाना जा सकता है। प्रभु के बिना किसी और आसरे की झाक से उस दरबार को नहीं पाया जा सकता।3।
</details>

<details><summary>दर्पण-पदार्थ</summary>

पद्अर्थ: सचा = सदा स्थिर रहने वाला। लाहा = लाभ। अनदिनो = हर रोज। वखरु = सौदा। खिनु खिनो = हर पल, हर घड़ी। परखि = परख के। करमि पूरै = पूरी बख्शिश से। गुरि पूरै = पूरे गुरु के द्वारा।4।
</details>

<details><summary>दर्पण-भाषार्थ</summary>

अर्थ: हे प्रभु जी! तेरा नाम सदा स्थिर रहने वाला है, तेरी महिमा की वाणी अटल है, तेरे गुणों की विचार सदा स्थिर (कर्म) है। हे प्रभु! तेरा दरबार सदा-स्थिर है, तेरा नाम और तेरे नाम का व्यापार सदा साथ निभने वाला व्यापार है।  
परमात्मा के नाम का व्यापार स्वादिष्ट व्यापार है, भक्ती के व्यापार से सदा मुनाफा बढ़ता ही रहता है। प्रभु के नाम के बिना और कोई ऐसा सौदा नहीं जो सदा लाभ ही लाभ दे। हे भाई! सदा छिन-छिन पल-पल नाम जपो। जिस मनुष्य ने नाम-व्यापार के लेखे की परख की, उस पर प्रभु की अटल मेहर की निगाह हुई, प्रभु की पूरी मेहर से उसने नाम-वखर (नाम-धन) हासिल कर लिया। हे नानक! प्रभु का नाम सदा स्थिर रहने वाला और बहुत ही मीठे स्वाद वाला पदार्थ है, पूरे गुरु के द्वारा ही ये पदार्थ मिलता है।4।2।
</details>

<details open><summary>विश्वास-प्रस्तुतिः</summary>

रागु गउड़ी पूरबी छंत महला ३ ੴ सतिनामु करता पुरखु गुरप्रसादि ॥
</details>

<details><summary>मूलम्</summary>

रागु गउड़ी पूरबी छंत महला ३ ੴ सतिनामु करता पुरखु गुरप्रसादि ॥
</details>

<details><summary>दर्पण-पदार्थ</summary>

पद्अर्थ: साधन = जीव-स्त्री। बिनउ = विनती। सारे = संभालती है, याद करती है। महलु = परमात्मा का ठिकाना। परु कीजै = अच्छी तरह करना चाहिए। तिसना अगनि = तृष्णा की आग। साचा = सदा स्थिर रहने वाला।1।
</details>

<details><summary>दर्पण-भाषार्थ</summary>

अर्थ: (जिस जीव-स्त्री के हृदय में प्रभु-मिलाप की चाहत पैदा होती है, वह) जीव-स्त्री (प्रभु-दर पे) विनती करती है और परमात्मा के गुण (अपने हृदय में) संभालती है, प्यारे परमात्मा (के दर्शनों) के बगैर वह एक छिन भर एक पल भर (शांत-चित्त) नहीं रह सकती। प्यारे परमात्मा के दर्शन के बिना वह (शांत-चित्त) नहीं रह सकती। पर परमात्मा का ठिकाना गुरु के बिना पाया नहीं जा सकता।  
जो जो गुरु शिक्षा देता है उसे अच्छी तरह कमाया जाए तो, (मन में से) तृष्णा की आग बुझ जाती है। एक परमात्मा ही सदा कायम रहने वाला है, उसके बगैर (जगत में) और कोई (सदा साथ निभने वाला साथी) नहीं है, उसकी शरण पड़े बिना जीव-स्त्री सुख नहीं पा सकती। हे नानक! वही जीव-स्त्री (गुरु की) मिलाई हुई (प्रभु-चरणों में) मिल सकती है जिसे प्रभु स्वयं मेहर (करके, अपने चरणों में) मिला ले।1।
</details>

<details><summary>दर्पण-पदार्थ</summary>

पद्अर्थ: धन = जीव-स्त्री। रैणि = रात। सिउ = साथ। भाउ = प्रेम। करे = कर के। आपु = स्वै भाव। अनदिनु = हर रोज, हर समय। भाओ = भाउ, प्यार। जीअ की मेली = जिंद का मेल रखने वाली, दिली प्यार वाली। सारी = संभाले। नामे = नाम में ही। कामणि = स्त्री। नाह पिआरी = पति की प्यारी। गलि = गले में।2।
</details>

<details><summary>दर्पण-भाषार्थ</summary>

अर्थ: जो जीव-स्त्री परमात्मा (के चरणों) से अपना चित्त जोड़े रखती है उस जीव-स्त्री की (जिंदगी रूपी) रात आसान बीतती है, वह जीव-स्त्री गुरु की शरण पड़ती है गुरु के साथ प्रेम करती है और अपने अंदर से अहं-अहंकार दूर करती है। जो जीव-स्त्री अपने अंदर से स्वैभाव दूर करती है सदा परमात्मा के गुण गाती रहती है, उसका हर वक्त प्रभु चरणों से प्यार बना रहता है। दिल-मिली (सत्संगी) सखियों-सहेलियों से (गुरु का शब्द) सुन के गुरु के शब्द में उसकी लीनता हुई रहती है।  
जो जीव-स्त्री परमात्मा के नाम से प्यार डालती है परमात्मा के गुण (अपने हृदय में) संभालती है वह परमात्मा पति की प्यारी बन जाती है। हे नानक! जिस जीव-स्त्री के गले में परमात्मा का नाम रूपी हार पड़ा रहता है, वह जीव-स्त्री परमात्मा की प्यारी हो जाती है।2।
</details>

[[0244]]
<details><summary>दर्पण-पदार्थ</summary>

पद्अर्थ: भाइ = प्यार में। मुठी = ठगी गई। करारे = तगड़े। दुतरु = दुष्तर, जिससे पार लांघना मुश्किल हो। मोहि = मोह में। खुआई = खुंझी हुई, वंचित। कूड़ि = झूठ में, झूठे मोह में। विगुती = ख्वार हुई, परेशान हुई। पिरि = पिर ने, पति ने। मुती = छोड़ दी। सहजे = आत्मिक अडोलता में। माती = मस्त।3।
</details>

<details><summary>दर्पण-भाषार्थ</summary>

अर्थ: हे जीउ! जो जीव-स्त्री प्यारे पति प्रभु के बिना अकेली (सूना जीवन व्यतीत कर रही) है, वह गुरु के सहारा देने वाले शब्द के बिना और ही प्यार में ठगी जा रही है। गुरु के शब्द के बिना और कोई नहीं जो उसे दुष्तर (संसार समुंदर) से पार लंघा सकता है, वह माया के मोह में (फसी) परेशान होती रहती है। जब जीव-स्त्री (माया के) झूठे मोह में परेशान होती है, तब (समझो कि) पति प्रभु से वह त्यागी हुई पड़ी है, वह जीव-स्त्री परमात्मा पति का ठिकाना नहीं ढूँढ सकती।  
(पर) जो जीव-स्त्री गुरु के शब्द में रंगी रहती है, वह आत्मिक अडोलता में मस्त रहती है, वह हर वक्त (प्रभु चरणों में) लीन रहती है। हे नानक! वह जीव-स्त्री सदा (प्रभु पति के) प्रेम रंग में रंगी रहती है, उसे परमात्मा खुद (अपने चरणों में) मिलाए रखता है।3।
</details>

<details><summary>दर्पण-पदार्थ</summary>

पद्अर्थ: भरमु = मन की भटकना। चुकाए = दूर करे। माए = हे माँ! घोर अंधारु = घुप अंधेरा। मगु = रास्ता। वरु = पति। भाइ = प्यार में।4।
</details>

<details><summary>दर्पण-भाषार्थ</summary>

अर्थ: हे जीउ! (प्रभु चरणों में) तब ही मिल सकते हैं, अगर प्रभु खुद ही मिला ले। परमात्मा के बिना (उसके चरणों में) और कौन मिला सकता है?  
(क्योंकि,) हे जीउ! अपने प्रीतम गुरु के बिना और कोई (हमारे मन की) भटकना दूर नहीं कर सकता।  
हे माँ! अगर गुरु (जीव-स्त्री के मन की) भटकना दूर कर दे, तो इस तरह (प्रभु चरणों में) मिल सकते हैं, तभी जीव-स्त्री आत्मिक आनंद पाती है। गुरु की शरण पड़े बिना उसे (जीवन का सही) रास्ता नहीं मिल सकता।  
हे नानक! जो जीव-स्त्री गुरु के शब्द की इनायत से (प्रभु पति के गुणों को) अपने सोच-मण्डल में टिकाती है, वह प्रभु के प्रेम रंग में रंगी रहती है, और आत्मिक अडोलता में मस्त रहती है। गुरु के प्रेम में गुरु के प्यार में टिकने के कारण उस जीव-स्त्री का प्रभु पति से मिलाप हो जाता है।4।1।
</details>

<details><summary>दर्पण-टिप्पनी</summary>

नोट: पाठक सज्जन इस छंत में और गुरु नानक देव जी के पहले दो छंतों में शब्दों की गहरी समानता देखें, जो बा-सबब ही नहीं हो गई। गुरु नानक देव जी की वाणी गुरु अमरदास जी के पास मौजूद थी।  
उदाहरण के तौर पर कुछ समान शब्द यहां दिए जा रहे हैं;  
साधन, नानक साधन मिलै मिलाई, ऐकलड़ी, नाह।
</details>

<details><summary>दर्पण-पदार्थ</summary>

पद्अर्थ: खरी = बहुत। निमाणी = गरीब। किउ जीवा = मैं कैसे जी सकती हूँ? मेरे अंदर आत्मिक जीवन नहीं आ सकता। माई = हे माँ! नीद = सुख की नींद, शांति। कापड़ु = कपड़ा। तनि = शरीर पर। कापरु = कपड़ा। जा = जब। पिर भावै = पति को पसंद आती है। अंकि = अंक में, गोद में। सबदै = शब्द द्वारा। रावी = मिल सकती हूँ। लाहा = लाभ। संसारे = जगत में। कामणि = जीव-स्त्री। नाह = नाथ, पति। सारे = संभालती है।1।
</details>

<details><summary>दर्पण-भाषार्थ</summary>

अर्थ: हे मेरी माँ! पति प्रभु के मिलाप के बिना मेरी जीवात्मा बहुत कंगाल सी रहती है, प्रभु पति से मेल के बिना मेरे अंदर आत्मिक जीवन नहीं आ सकता। (हे माँ!) प्रभु पति के बिना मेरे अंदर शांति नहीं आती, मुझे अपने शरीर पर कोई कपड़ा नहीं सुहाता।  
(हे माँ!) कपड़ा शरीर पर तभी सुहाता है जब मैं प्रभु पति को भा जाऊँ। (पर, हे माँ!) गुरु की मति पर चलने से ही प्रभु में चिक्त जुड़ सकता है। जब जीव-स्त्री गुरु की शरण पड़ती है, तब वह सदा वास्ते भाग्यशाली बन जाती है। (इस वास्ते, हे माँ!) गुरु की गोद में टिके रहना चाहिए।  
(हे माँ!) जब गुरु के शब्द में (मेरा चिक्त) जुड़ता है, तब मैं प्रभु पति को मिल पड़ती हूँ। (हे माँ!) प्रभु का नाम ही जगत में (असल) कमाई है।  
हे नानक! जीव-स्त्री जब परमात्मा के गुण अपने हृदय में बसाती है, तब वह प्रभु पति को प्यारी लगने लग पड़ती है।1।
</details>

<details><summary>दर्पण-पदार्थ</summary>

पद्अर्थ: साधन = जीव-स्त्री। अहि = दिन। निसि = रात। वीचारे = विचारती है, सोच मण्डल में टिकाती है। इन बिधि = इस तरीके से। सोहागणि = अच्छे भाग्यों वाली। रंगि = प्रेम रंग में। साचै नामि = सदा स्थिर प्रभु के नाम में। गहीऐ = प्राप्त कर लेते हैं। दुबिधा = मेर-तेर। निवारे = दूर कर लेती है। वरु = पति। सगले = सारे।2।
</details>

<details><summary>दर्पण-भाषार्थ</summary>

अर्थ: (हे मेरी माँ!) जो जीव-स्त्री गुरु के शब्द को अपने सोच मण्डल में टिकाती है, वह दिन रात प्रभु पति के प्रेम रंग में रंगी रहती है। वह जीव-स्त्री अपने प्रभु पति के मिलाप में आत्मिक आनंद भोगती है (क्योंकि) गुरु के शब्द को विचार मण्डल में संभालती है वह अपने अंदर से अहंकार दूर कर लेती है।  
(हे सत्संगी सहेलियो! तुम भी) इस प्रकार प्रभु प्यारे को मिलो।  
(हे माँ!) वह जीव-स्त्री हमेशा भाग्यशाली है, सदा प्रभु पति के प्रेम रंग में रंगी रहती है, जो सदा स्थिर प्रभु के नाम में प्रेम करती है।  
हे सहेलियो! अपने गुरु को मिल के रहना चाहिए (गुरु से ही) आत्मिक जीवन देने वाला नाम-जल ले सकते हैं। (जिसे ये नाम-जल मिल जाता है वह अपने अंदर से) मेर-तेर को समाप्त कर देती है। हे नानक! उस जीव-स्त्री ने पति प्रभु का मिलाप हासिल कर लिया, उसने सारे दुख भुला लिए।2।
</details>

<details><summary>दर्पण-पदार्थ</summary>

पद्अर्थ: पिरहु = पति से। मोहि = मोह में। झूठि = झूठ में, झूठे जगत के मोह में। मुठी = लूटी हुई। कूड़िआरे = झूठे पदार्थों की बंजारन। सारे = संभालती है। जूऐ = जूए में। सचि = सदा स्थिर प्रभु में। रिदै = हृदय में। सहजि = आत्मिक अडोलता में। अधारो = आसरा।3।
</details>

<details><summary>दर्पण-भाषार्थ</summary>

अर्थ: (हे माँ!) जो जीव-स्त्री प्रभु पति (की याद) से टूट जाती है, वह माया के मोह में (फंस के और पदार्थों को) प्यार करने लग पड़ती है। वह झूठे और कूड़ पदार्थों की वणजारन झूठे मोह में लगी रहती है, झूठे मोह में ठगी जाती है। पर जो जीव-स्त्री गुरु की मति को (अपने हृदय में) संभालती है, वह झूठे मोह को (अपने अंदर से) दूर कर लेती है, (और इस तरह) अपना जन्म व्यर्थ नहीं गवाती। वह जीव-स्त्री गुरु के शब्द को संभालती है, सदा स्थिर प्रभु में लीन हो जाती है और अपने अंदर से अहंकार को खत्म कर देती है, वह परमात्मा का नाम अपने हृदय में बसा लेती है - वह ऐसा आत्मिक श्रृंगार करती है।  
हे नानक! सदा स्थिर रहने वाले परमात्मा का नाम जिस जीव-स्त्री का जीवन आसरा है, वह जीव-स्त्री आत्मिक अडोलता में टिकी रहती है।3।
</details>

<details><summary>दर्पण-पदार्थ</summary>

पद्अर्थ: मै = मुझे। नैणी = आँखों में। भावै = अच्छा लगता है। हावै = हाहुके में। करउ = मैं करती हूँ। घरि = घर में। आए = आ के।4।
</details>

<details><summary>दर्पण-भाषार्थ</summary>

अर्थ: हे मेरे प्रीतम प्रभु जी! मुझे मिल, तेरे बिना मैं बहुत आजिज हूँ। (हे प्रीतम जी!) तेरे बिना मेरे आँखों में नींद नहीं आती। मुझे ना अन्न अच्छा लगता है ना पानी। (हे माँ! प्रीतम प्रभु के विछोड़े में) अन्न-पानी अच्छा नहीं लगता, सिसकियों में जिंद दुखी रहती है, पति प्रभु के बिना आत्मिक आनंद प्राप्त नहीं होता।  
(हे माँ!) मैं गुरु के आगे विनती करती हूँ - हे गुरु! अगर तुझे मेरी विनती ठीक लगे, तो जैसे भी हो सके मुझे (प्रीतम-प्रभु) मिला।  
(हे माँ!) सारे सुखों का देने वाला प्रीतम प्रभु (जिसको मिलाता है) स्वयं ही मिला लेता है, उसके हृदय घर में खुद ही आ के मिल लेता है। हे नानक! वह जीव-स्त्री सदा के लिए भाग्यशाली हो जाती है क्योंकि उसका (ये प्रभु-) पति ना कभी मरता है ना ही उससे विछुड़ता है।4।2।
</details>

[[0245]]
<details><summary>दर्पण-पदार्थ</summary>

पद्अर्थ: कामणि = जीव-स्त्री। रसि = नाम रस में। बेधी = बेधी हुई। सहजि = आत्मिक अडोलता में। सुभाए = प्रेम में। मोहनि = मोहन ने, सुंदर प्रभु ने। दंबिधा = मेर-तेर। वरु = पति प्रभु। रंगु लाए = आत्मिक आनंद भोगती है। कूड़ि = झूठ से। कुसति = कु सत्य से, ठगी फरेब से। गल ताई = गले तक, नाको नाक। पिरहि पिआरी = पति प्रभु की प्यारी। आपु = स्वैभाव।1।
</details>

<details><summary>दर्पण-भाषार्थ</summary>

अर्थ: (भाग्यशाली है वह) जीव-स्त्री (जिसका मन) परमात्मा के नाम में बेधा रहता है, जो परमात्मा के प्यार में अडोलता में टिकी रहती है, और जिसके मन को सुंदर प्रभु ने मोह रखा है, (उस जीव-स्त्री की) मेरे तेर आत्मिक अडोलता में खतम हो जाती है, वह जीव-स्त्री प्रभु पति को मिल जाती है, गुरु की मति ले के वह आत्मिक रंग भोगती है।  
(माया के मोह में फंस के मनुष्य का) ये शरीर झूठ ठगी फरेब से नाको नाक भरा रहता है और जीव पाप कमाता रहता है, पर गुरु शरण पड़ने से जीव प्रभु की भक्ति करता है, जिसकी इनायत से इसके अंदर आत्मिक अडोलता की लहर पैदा हो जाती है (और सारे किए पाप विकार दूर हो जाते हैं) प्रभु भक्ति के बगैर (विकारों की) मैल दूर नहीं होती।  
हे नानक! (वह) जीव-स्त्री प्रभु पति की प्यारी बन जाती है, जो अपने अंदर से स्वैभाव दूर कर लेती है।1।
</details>

<details><summary>दर्पण-पदार्थ</summary>

पद्अर्थ: गुर कै भाइ = गुरु के प्रेम में (टिक के)। रैणि = (प्रभु की याद को) टिकाती है। अनदिनु = हर रोज। रावे = माणती है, भोगती है। सचि = सदा स्थिर प्रभु में। अपारे = बेअंत।2।
</details>

<details><summary>दर्पण-भाषार्थ</summary>

अर्थ: जो जीव-स्त्री गुरु के प्रेम-प्यार में टिकी रहती है, वह प्रभु पति को मिल जाती है। वह अपने अंदर अपने हृदय में (प्रभु-पति को) बसाती है और सारी जिंदगी-रूपी रात सुख में गुजारती है। जो जीव-स्त्री अपने अंदर प्रभु का निवास-स्थान ढूँढ लेती है, गुरु की मति ले के (प्रभु के गुणों को) विचारती है, वह प्रभु-पति के मिलाप का आत्मिक आनंद पाती है।  
जिस जीव-स्त्री ने आत्मिक जीवन देने वाला नाम-रस दिन रात पीया है, वह अपने अंदर से मेर-तेर को खत्म कर देती है। हे नानक! गुरु के अथाह प्यार की इनायत से वह जीव-स्त्री सदा स्थिर प्रभु-पति में विलीन रहती है और भाग्यशाली बन जाती है।2।
</details>

<details><summary>दर्पण-पदार्थ</summary>

पद्अर्थ: करे = करके। जीउ प्रीतम = हे प्रीतम जी! बिनउ = विनय, विनती। सचि = सदा स्थिर प्रभु के नाम से। सबदि = गुरु के शब्द से। सीगारो = श्रृंगार के। गुरमुखि = गुरु की शरण पड़ कर। जुगि जुगि = हरेक युग में, सदा ही। सचा = सदा स्थिर रहने वाला प्रभु। मनमुखि = अपने मन के पीछे चलने वाली। कामि = काम में। विआपी = फसी हुई। मोहि = मोह में। जाइ = जा के।3।
</details>

<details><summary>दर्पण-भाषार्थ</summary>

अर्थ: (भाग्यशाली है वह) जीव-स्त्री जो सदा स्थिर प्रभु के नाम से व गुरु के शब्द से अपने आत्मिक जीवन को सुंदर बना के (प्रभु दर पे) विनती करती है (और कहती है:) हे अति प्यारे प्रीतम जी! मेहर करके (मेरे हृदय में) आ बसो। जो जीव-स्त्री सदा स्थिर प्रभु के नाम से गुरु के शब्द से अपने जीवन को खूबसूरत बना लेती है, वह अपने अंदर से अहंकार दूर कर लेती है। गुरु की शरण पड़ कर वह अपने सारे कारज सवार लेती है, वह जीव-स्त्री गुरु की दी हुई विचार (के उपदेश) की इनायत से उस परमात्मा के साथ सांझ पा लेती है जो हरेक युग में ही सदा कायम रहने वाला है।  
(पर) अपने मन के पीछे चलने वाली जीव-स्त्री काम-वासना में दबी रहती है, मोह में फंस के दुखी होती है। वह किस के आगे जा के (अपने दुखों की) पुकार करे? (कोई उसका ये दुख दूर नहीं कर सकता)। हे नानक! अति प्यारे गुरु के बिना अपने मन के पीछे चलने वाली जीव-स्त्री (प्रभु-चरणों में) स्थान हासिल नहीं कर सकती।3।
</details>

<details><summary>दर्पण-पदार्थ</summary>

पद्अर्थ: मुंध = मुग्धा, मूर्ख स्त्री। निगुणीआ = गुण विहीन। अगम = अगम्य (पहुँच से परे)। अपारा = बेअंत। मेलि = अगर मिलाए। घटि घटि = हरेक घट में। भाइ = प्रेम से। सतिगुरि = सतिगुरु ने। अनंदि = आनंद में। अनदिनु = हर रोज, हर वक्त। लिव = लगन। हरि वरु = प्रभु पति। साधन = जीव-स्त्री। नउ निधि = धरती के सारे ही नौ खजाने।4।
</details>

<details><summary>दर्पण-भाषार्थ</summary>

अर्थ: (एक तरफ जीव-स्त्री) मूर्ख है अंजान है भोली है (कि विकारों की लपटों से बचना नहीं जानती) और गुण-हीन है, (दूसरी तरफ) प्रभु-पति अगम्य (पहुँच से परे) है और बेअंत है (ऐसी अवस्था में, ऐसी जीव-स्त्री का प्रभु-पति से मिलाप कैसे हो?)। यदि प्रभु स्वयं ही (जीव-स्त्री को) मिलाए तो मिलाप हो सकता है, वह खुद ही (जीव-स्त्रीयों की भूलें गलतियां) बख्शने वाला है। प्यारा प्रभु-कंत जीव-स्त्री के अवगुण माफ करने के समर्थ है, और वह हरेक शरीर में बस रहा है (इस तरह सब के गुण-अवगुण जानता है)।  
सतिगुरु ने ये शिक्षा दी है कि वह कंत-प्रभु, प्रेम-प्रीति से प्राप्त होता है भक्ति भाव से मिलता है। हे नानक! (जो जीव-स्त्री गुरु की इस शिक्षा पर चलती है) वह हर वक्त दिन रात आनंद में रहती है, वह हर समय (प्रभु-चरणों में) तवज्जो जोड़े रखती है, आत्मिक अडोलता में टिक के वह प्रभु-पति से मिल जाती है, उस जीव-स्त्री ने, जैसे, दुनिया के नौ के नौ खजाने हासिल कर लिए हों।4।3।
</details>

<details><summary>दर्पण-पदार्थ</summary>

पद्अर्थ: माया सरु = माया (के मोह) का सरोवर। सबलु = बलवान, तगड़ा। वरतै = अपना प्रभाव डाल रहा है। दुतरु = दुस्तर, जिससे पार गुजरना बहुत मुश्किल है। बोहिथा = जहाज। खेवटु = मल्लाह। इन बिधि = इस तरीके से। गुरमुखि = गुरु की शरण पड़ने से। इउ = इस तरह। राम नामि = परमात्मा के नाम ने। किलविख = पाप। मनूरा = जला हुआ लोहा, लोहे की मैल। कंचन = सोना।1।
</details>

<details><summary>दर्पण-भाषार्थ</summary>

अर्थ: माया (के मोह) का लबालब भरा समुंदर अपना जोर डाल रहा है, इसमें से तैरना बहुत ही मुश्किल है। (हे भाई!) कैसे इसमें से पार लंघा जाए?  
हे भाई! परमात्मा के नाम को जहाज बना, गुरु के शब्द को मल्लाह बना के (उस जहाज) में बैठा। यदि मनुष्य परमात्मा के नाम-जहाज में गुरु के शब्द-मल्लाह को बैठा दे, तो परमात्मा स्वयं ही (माया के सरोवर से) पार लंघा देता है। (हे भाई!) इस दुश्वार माया-सरोवर में यूँ ही पार लांघ सकते हैं। गुरु की शरण पड़ने से परमात्मा की भक्ति प्राप्त हो जाती है, इस तरह दुनिया के कार्य-व्यवहार करते हुए माया की ओर से अछोह हो जाते हैं।  
हे नानक! परमात्मा के नाम की इनायत से (सारे) पाप एक छिन में कट जाते हैं। (जिसके काटे जाते हैं, उसका) शरीर पवित्र हो जाता है। परमात्मा के नाम से ही (माया-सरोवर से) पार लांघ सकते हैं औार लोहे की मैल (जंग लगा लोहे) (जैसा नकारा हुआ मन) सोना बन जाता है।1।
</details>

[[0246]]
<details><summary>दर्पण-पदार्थ</summary>

पद्अर्थ: कामि = काम-वासना में। विआपे = फसे रहते हैं। बिधि = जुगति। सुत = पुत्र। खरे = बहुत। डूबि = डूब के, माया के मोह के सरोवर में नाको नाक फस के। मुए = आत्मिक मौत मर गए। गति = आत्मिक जीवन की हालत। धातु = भटकना। संसारे = संसार में। सभु को = हरेक जीव। जासी = फस जाएगा। उबरे = बच गए। वखाणै = उच्चारता है। घट = हृदय। गुरमति = गुरु की मति ले के।2।
</details>

<details><summary>दर्पण-भाषार्थ</summary>

अर्थ: (माया के मोह के प्रभाव में) स्त्री और मर्द काम-वासना में फसे रहते हैं, परमात्मा के नाम जपने की विधि नहीं सीखते। (माया के मोह में फसे जीवों को अपने) माता-पिता-पुत्र-भाई (ही) बहुत प्यारे लगते हैं, (जिस सरोवर में) पानी नहीं, (पानी की जगह मोह है उस में) डूब के (नाको नाक फंस के) आत्मिक मौत सहेड़ लेते हैं। मोह रूपी पानी वाले माया-सरोवर में नाको नाक फंस के जीव आत्मिक मौत ले लेते है और अपने आत्मिक जीवन को नहीं परखते-जाचते। (इस तरह) संसार में (जीवों को) अहंकार की भटकना लगी हुई है। जो भी जीव जगत में (जनम ले के) आता है वह (इस भटकना में) फंस जाता है, (इसमें से वही) बचते हैं जो गुरु के शब्द को अपनी सोच-मण्डल में बसाते हैं।  
जो मनुष्य गुरु के सन्मुख हो के परमात्मा का नाम उच्चारता है, वह खुद (इस माया-सरोवर से) पार लांघ जाता है, अपनी कुलों को भी पार लंघा लेता है। हे नानक! जिस मनुष्य के हृदय में परमात्मा का नाम आ बसता है, वह गुरु की मति का आसरा ले के प्यारे प्रभु को मिल जाता है।2।
</details>

<details><summary>दर्पण-पदार्थ</summary>

पद्अर्थ: को = कोई भी। थिरु = सदा कायम रहने वाला। बाजी = खेल। द्रिढ़ = दृढ़, पक्की करके टिका। सची = सदा कायम रहने वाली। वापारा = वणज। अगम = अगम्य (पहुँच से परे)। अपारा = बेअंत। पाईऐ = हासिल करते हैं। आपु = स्वैभाव। मुगध = मूर्ख। सतिगुरि = सतिगुरु ने। मारगि = रास्ते पर। सुहावे = सुंदर जीवन वाले। अनदिनु = हर रोज।3।
</details>

<details><summary>दर्पण-भाषार्थ</summary>

अर्थ: हे भाई! ये जगत (परमात्मा की रची हुई एक) खेल है (इस में) परमात्मा के नाम के बिना और कोई सदा कायम रहने वाला नहीं है। हे भाई! परमात्मा का नाम-वणज ही सदा कायम रहने वाला है। अगम्य (पहुँच से परे) और बेअंत परमात्मा का नाम-वणज ही सदा कायम रहने वाला धन है, ये धन गुरु की मति पर चलने से मिलता है। प्रभु की सेवा भक्ति, प्रभु चरणों में तवज्जो जोड़नी - ये सदा कायम रहने वाली (राशि) है (इसकी इनायत से अपने) अंदर से स्वैभाव दूर कर सकते हैं।  
हम अल्प-बुद्धि वालों को, मूर्खों को, माया के मोह में अंधे हुओं को सतिगुरु ने ही जीवन के सही रास्ते पर डाला है। हे नानक! गुरु के सन्मुख रहने वाले मनुष्य गुरु के शब्द में जुड़ के सुंदर आत्मिक जीवन वाले बन जाते हैं, और, वह हर वक्त परमात्मा के गुण गाते रहते हैं।3।
</details>

<details><summary>दर्पण-पदार्थ</summary>

पद्अर्थ: कराए = (प्रेरणा करके जीवों से) करवाता है। आपे = खुद ही। सबदि = शब्द में (जोड़ के)। सवारे = (जीवों के जीवन) सुंदर बनाता है। जुगु जुगु = हरेक युग में। दाना = समझदार, जानने वाला। बीना = परखने वाला। हिरदै = हृदय में। विटहु = से।4।
</details>

<details><summary>दर्पण-भाषार्थ</summary>

अर्थ: (पर) हे भाई! (जीवों के वश कुछ नहीं। माया-सर में डूबने से बचाने वाला प्रभु स्वयं ही है) प्रभु खुद ही (प्रेरणा करके जीवों से काम) करवाता है (जीवों में व्यापक हो के) खुद ही (सब कुछ) करता है, प्रभु खुद ही गुरु के शब्द में जोड़ के (जीवों के) जीवन सुंदर बनाता है। प्रभु खुद ही सत्गुरू मिलाता है, खुद ही (गुरु का) शब्द बख्शता है, और खुद ही हरेक युग में अपने भक्तों को प्यार करता है। हरेक युग में हरि अपने भक्तों को प्यार करता है, खुद ही उनके जीवन को सँवारता है, खुद ही (उन्हें) भक्ति में जोड़ता है। वह खुद ही सबके दिल की जानने वाला और पहचानने वाला है, वह खुद ही (अपने भक्तों से अपनी) सेवा-भक्ति करवाता है। (हे भाई!) परमात्मा खुद ही (अपने) गुणों की दाति बख्शता है, (हमारे) अवगुण दूर करता है, और (हमारे) हृदय में (अपना) नाम बसाता है।  
हे नानक! (कह: मैं) उस सदा कायम रहने वाले परमात्मा से सदके जाता हूँ, वह खुद ही सब कुछ करता है और स्वयं ही सब कुछ कराता है।4।4।
</details>

<details><summary>दर्पण-पदार्थ</summary>

पद्अर्थ: पिरा जीउ = हे प्यारे जीव! हे प्यारी जिंदे! धिआए = याद कर। मंञहु = मंझहु, अपने आप में से। घरि = हृदय घर में। सहजे = आत्मिक अडोलता में, सहज। सति सुभाए = सदा स्थिर प्रभु के प्यार में टिक के। खरी = बहुत। सुखाली = सुख+आलय, सुख देने वाली। नामो = नाम ही। मंनि = मन में। सचि = सदा स्थिर प्रभु में। नामि = नाम में (जुड़ने से)। पूरबि = पहले जन्म में।1।
</details>

<details><summary>दर्पण-टिप्पनी</summary>

नोट: ‘जिस नो’ में से ‘जिसु’ की ‘ु’ मात्रा संबंधक ‘नो’ के कारण हट गई है।
</details>

<details><summary>दर्पण-भाषार्थ</summary>

अर्थ: हे प्यारी जिंदे! गुरु की सेवा कर (गुरु की शरण पड़, और) परमात्मा का नाम स्मरण कर, (इस तरह) तू अपने आप में से दूर नहीं जाएगी (माया कें मोह की भटकना से बच जाएगी)। (हे जिंदे!) हृदय घर में टिके रहने से परमात्मा मिल जाता है। जो जीव आत्मिक अडोलता में टिक के, सदा स्थिर प्रभु के प्रेम में जुड़ के सदा (प्रभु चरणों में) चित्त जोड़ता है, वह हृदय घर में टिका रह के परमात्मा को ढूँढ लेता है। (सो, हे जिंदे!) गुरु की बताई हुई सेवा बहुत सुख देने वाली है (पर ये सेवा वही मनुष्य करता है) जिससे परमात्मा खुद कराऐ (जिसे खुद प्रेरणा करे)। (वह मनुष्य फिर अपने हृदय खेत में) परमात्मा का नाम ही बीजता है (वहाँ) नाम ही उगता है, वह मनुष्य अपने मन में सदा नाम ही बसाए रखता है।  
हे नानक! सदा स्थिर प्रभु में जुड़ के, प्रभु नाम में टिक के (मनुष्य लोक-परलोक में) आदर पाता है, (नाम जपने की इनायत से) पहले जन्म में किए कर्मों के संस्कारों के लेख मनुष्य के अंदर अंकुरित हो जाते हैं।1।
</details>

<details><summary>दर्पण-पदार्थ</summary>

पद्अर्थ: जा = जब। चाखहि = तू चखेगी। लाए = लगा के। रसना मुये = हे निकर्मण्य जीभ! अन रस साद = और रसों का स्वाद। गवाए = गवा के, दूर कर। हरि भाए = हरि को पसंद आए। सबदि = शब्द में। नामि = नाम में। लिव लाए = लगन लगा के। उपजै = (हरि-रस) पैदा होता है। बिनसे = (अन रस साद) समाप्त हो जाता है। लए लवाए = लगा ले, लाम की लगन पैदा करता है।2।
</details>

<details><summary>दर्पण-भाषार्थ</summary>

अर्थ: हे प्यारी जिंदे! परमात्मा का नाम मीठा है (पर ये तुम्हें तभी समझ आएगी) जब तू चित्त जोड़ के (ये नाम-रस) चखेगी। हे मेरी निष्कर्मण्य जीभ! परमात्मा के नाम का स्वाद चख, और अन्य रसों के स्वाद त्याग दे। (पर जीभ के भी क्या वश?) जब परमात्मा को ठीक लगे, तभी जीभ सदा परमात्मा के नाम का स्वाद लेती है, और गुरु के शब्द में जुड़ के सुंदर हो जाती है।  
(हे जिंदे!) जो मनुष्य नाम स्मरण करता है नाम में तवज्जो जोड़े रखता है, वह सदा आत्मिक आनंद पाता है, नाम की इनायत से उसके अंदर (नाम-रस की तमन्ना) पैदा होती है, नाम की इनायत से (उसके अंदर से और रसों की पकड़) दूर हो जाती है, नाम जपने की इनायत से वह सदा स्थिर प्रभु में लीन रहता है। (पर) हे नानक! परमात्मा का नाम गुरु की मति पर चलने से ही मिलता है, परमात्मा खुद ही अपने नाम की लगन पैदा करता है।2।
</details>

<details><summary>दर्पण-पदार्थ</summary>

पद्अर्थ: विडाणी = बिगानी, अपने असल साथी प्रभु के बिना किसी और की। चाकरी = नौकरी, खुशामद। धन = स्त्री, जीव-स्त्री। छोडि = छोड़ के, (घर) छोड़ के, (आंतरिक ठहराव) छोड़ के। परदेसि = पराए देश में, (आत्मिक ठिकाना छोड़ के) जगह-जगह। दूजै = प्रभु के बिना किसी और के प्यार में। बिखिआ = माया। लुभाए = फसता है। भरमि = भटकना में। भुलाए = गलत रास्ते पर जाता है। दुखाली = दुख का घर, दुख देने वाली। आपु = अपना आप, अपना आत्मिक जीवन। बंधन = बंधनों के कारण। चूकै = खत्म होता।3।
</details>

<details><summary>दर्पण-भाषार्थ</summary>

अर्थ: हे प्यारी जिंदे! (जैसे ये बेगानी नौकरी बड़ी दुखदाई होती है कि मनुष्य अपनी स्त्री को घर छोड़ के परदेस चला जाता है, वैसे ही परमात्मा को विसार के) और खुशामदें (बड़ी दुखदाई हैं क्योंकि) जीव-स्त्री (अपना आंतरिक आत्मिक ठिकाना) छोड़ के जगह-जगह बाहर भटकती फिरती है।  
हे प्यारी जिंदे! माया के मोह में फंस के किसी ने कभी सुख नहीं पाया। मनुष्य माया के लोभ में फंस जाता है। (जब मनुष्य) माया के लोभ में फंसता है (तब माया की खातिर) भटकना में पड़ कर गलत रास्ते पर पड़ जाता है (उस हालत में ये) सुख कैसे पा सकता है? (हे जिंदे! माया की खातिर ये दर-दर की खुशामद बहुत दुखदाई है) मनुष्य अपना आत्मिक जीवन (माया के बदले) बेच के अपना कर्तव्य छोड़ बैठता है। माया के (मोह के) बंधनों के कारण मनुष्य का मन (एक जगह) टिकता नहीं, (हरेक किस्म का) दुख इसे हर वक्त कष्ट देता है।  
हे नानक! माया के मोह से पैदा हुआ दुख तभी खत्म होता है जब मनुष्य गुरु के शब्द में अपना चिक्त जोड़ता है।3।
</details>

[[0247]]
<details><summary>दर्पण-पदार्थ</summary>

पद्अर्थ: मनमुख = अपने मन के पीछे चलने वाला। मुगध = मूर्ख। गावारु = उजड्ड। मनि = मन में। भ्रमु = चक्कर, भटकना। अंधु = अंधा। मारगु = रास्ता। आपु = अपने आप को। गणाए = बड़ा जाहिर करता है। चाकर = सेवक। सुहेले = सुखी। लाए = लगा के। जिस नो = जिस पर। जगि = जगत में। लाहा = लाभ। गुरमुखि = गुरु के द्वारा, गुरु की शरण पड़ के। आपि = (परमात्मा) स्वयं।4।
</details>

<details><summary>दर्पण-भाषार्थ</summary>

अर्थ: हे प्यारी जिंदे! अपने मन के पीछे चलने वाला मनुष्य मूर्ख और उजड्ड ही रहता है, वह गुरु के शब्द को अपने मन में नहीं बसाता। हे जिंदे! माया (के मोह) का चक्कर उसे (सही जीवन-राह से) अंधा कर देता है (इस वास्ते वह) परमात्मा (के मिलाप) का रास्ता नहीं ढूँढ सकता। गुरु की मर्जी के मुताबिक चले बिना मनुष्य हरि के मिलाप का रास्ता नहीं ढूँढ सकता (क्योंकि) अपने मन के पीछे चलने वाला मनुष्य सदा अपने आप को बड़ा प्रगट करता रहता है (और उसके अंदर सेवक वाली निम्रता नहीं आ सकती)। (दूसरी तरफ) परमात्मा के सेवक-भक्त गुरु के चरणों में चिक्त जोड़ के सदा सुखी रहते हैं।  
(पर, हे जिंदे! किसी के वश की बात नहीं) जिस मनुष्य पर परमात्मा स्वयं दया करता है, वही सदा परमात्मा के गुण गाता है। हे नानक! परमात्मा का नाम ही जगत में (असल) कमाई है, इस बात की सूझ परमात्मा स्वयं ही (मनुष्य को) गुरु की शरण में ला के देता है।4।5।
</details>

<details open><summary>विश्वास-प्रस्तुतिः</summary>

रागु गउड़ी१ छंत महला ५
</details>

<details><summary>मूलम्</summary>

रागु गउड़ी१ छंत महला ५
</details>

<details><summary>दर्पण-पदार्थ</summary>

पद्अर्थ: मेरै मनि = मेरे मन में। बैरागु = उत्सुक्ता, उतावलापन, जल्दबाजी। देखा = मैं देखूँ। प्रभ = हे प्रभु! दाते = हे दातार! सखा = साथी। बिधाते = हे विधाता! स्री = श्री, लक्ष्मी। स्रीधरु = श्रीधर, लक्ष्मी का आसरा। मिलह = हम मिलें। उडीणीआ = व्याकुल। कर = हाथों से। करहि = (जो) करती हैं। आस दरस = दर्शन की आस। सासि सासि = हरेक श्वास से। मूरतु = महूरत, दो घड़ी का समय। सारंगि = पपीहा।1।
</details>

<details><summary>दर्पण-भाषार्थ</summary>

अर्थ: हे मेरे दातार प्रभु! हे मेरे मित्र! हे मेरे साथी! हे हरि! हे सबसे बड़े! हे सर्व व्यापक! हे विधाता जीउ! (तेरे दर्शन के बिना) मेरे मन में व्याकुलता पैदा हो रही है। (बता) मैं तुझे कैसे देखूँ? तू सर्व-व्यापक है, तू सबको पैदा करने वाला है, तू ही लक्ष्मी-पति है (तुझसे विछुड़ के) हम व्याकुल हो रही हैं, (बता) हम तुझे कैसे मिलें?  
(हे जिंदे! जो जीव-स्त्रीयां) अहं त्याग के (अपने) हाथों से सेवा करती हैं, (अपना) सिर (गुरु के) चरणों में रखती हैं, और (अपने) मन में (प्रभु के) दर्शन की आस रखती हैं, उन्हें हरेक साँस के साथ (वह याद रहता है) उन्हें दिन रात (किसी भा समय) एक घड़ी भर, एक पल भर, एक महूरत भर वह प्रभु नहीं भूलता।  
हे नानक! (कह:) हे दातार प्रभु! (हम जीव तेरे बिना) प्यासे पपीहे की तरह (तड़प रहे) हैं, (बता) तुझे कैसे मिलें?।1।
</details>

<details><summary>दर्पण-पदार्थ</summary>

पद्अर्थ: बिनउ = विनती। करउ = करूँ, मैं करती हूँ। कंत = हे कंत! देखि = देख के। चलत = चरित्र, चमत्कार। मोही = मैं ठगी गई हूँ। धन = जीव-स्त्री। धीरए = धैर्य हासिल करे। नाह = हे नाथ! हे पति! बाला = सदा जवान रहने वाला। पिर = हे पति! हउ = मैं (खुद)। बुरिआरे = मंद कर्मण। घरि = हृदय घर में।2।
</details>

<details><summary>दर्पण-भाषार्थ</summary>

अर्थ: हे प्यारे कंत जीउ! सुन, मैं एक विनती करती हूँ। तेरे चमत्कार-तमाशे देख-देख के मैं ठगी गई हूँ। (तेरे चमत्कार-तमाशों ने) मेरा मन मोह लिया है मेरा तन (हरेक इंद्रिय) मोहे गए हैं। (पर अब ये) जीव-स्त्री (इन चमत्कार-तमाशों से) उदास हो गई है, (तेरे मिलाप के बिना इसे) धैर्य नहीं आ सकता।  
हे सब गुणों के मालिक पति-प्रभु! तू दया का घर है, तू सदा जवान है, तू सारे गुणों से भरपूर है। हे सारे सुखों के दाते पति! (तेरे में कोई) दोश नहीं, मैं मंद-कर्मण्य स्वयं ही तुझसे विछुड़ी हुई हूँ।  
हे नानक! (कह:) हे प्यारे पति! (ये जीव-स्त्री) विनती करती है, तू मेहर कर के इसके हृदय घर में आ बस।2।
</details>

<details><summary>दर्पण-पदार्थ</summary>

पद्अर्थ: हउ = मैं। अरपी = मैं अर्पित करता हूँ। सभि = सारे। प्रभ सदेसा = प्रभु (के मिलाप का) संदेश। सुथानि = सुंदर स्थान में, साधु-संगत में (बैठ के)। पहि = पास। माहि = में। मनहु चिंदिआ = मन में चितवा हुआ, मन इच्छित। रैणि = रात। रलीआ = मौजें। कामणि = (जीव) स्त्री। अंदेसा = चिन्ता फिक्र।3।
</details>

<details><summary>दर्पण-भाषार्थ</summary>

अर्थ: जो मुझे प्रभु से मिलाप कराने वाला संदेशा दे, मैं उस मित्र-प्यारे को अपना मन भेट कर दूँ, अपना शरीर (हृदय) अर्पित कर दूँ, (ये) सारे देश (ज्ञानेंद्रियां) भेट कर दूँ, अपना सिर उसके हवाले कर दूँ।  
(जिस जीव-स्त्री ने) साधु-संगत की इनायत से अपना सिर गुरु के हवाले कर दिया, गुरु ने उसे हृदय में बस रहा परमात्मा दिखला दिया; एक छिन में ही उस जीव-स्त्री का सारा ही (प्रभु से विछोड़े का) दुख दूर हो गया, (क्योंकि) उसे मन की मुराद मिल गई। वह जीव-स्त्री (प्रभु चरणों में जुड़ के) दिन रात आत्मिक आनंद पाती है, उसके सारे चिन्ता-फिक्र मिट जाते हैं।  
नानक विनती करता है: (जो जीव-स्त्री साधु-संगत का आसरा ले के अपने आप को गुरु के हवाले करती है उसे) पति प्रभु मिल जाता है और वह पति प्रभु ऐसा है, जैसा हम सारे जीव (सदा) ढूँढते रहते हैं, (वही है जिससे हम सारे मिलने की चाहत रखते हैं)।3।
</details>

<details><summary>दर्पण-पदार्थ</summary>

पद्अर्थ: मनि = मन में। अनद = चाव। वधाई = वह आत्मिक हालत जब दिख प्रफुल्लित होता है, जब दिल को खुशी का हुलारा आता है। वजी = अपनी पूरी ताकत में आ रही है (जैसे ढोल बजने से अन्य छोटी-मोटी आवाजें मद्यम पड़ जाती हैं)। घरि = हृदय घर में। तिखा = तृखा, माया की तृष्णा। गुपालु = सृष्टि का पालणहार। सखी = सखियों ने, सहेलियों ने, ज्ञानेंद्रियों ने। मंगलु = खुशी के गीत। बंधप = सन्बंधी। हरखु = खुशी, चाव। दूत थाउ = दूतों की जगह, कामादिक वैरियों के नाम निशान। अनहत = अन+आहत, बिना बजाए, एक रस, लगातार। वजहि = बजते हैं। संगि = साथ। सहजि = आत्मिक अडोलता में। सुखदाई = सुख देने वाला।4।
</details>

<details><summary>दर्पण-भाषार्थ</summary>

अर्थ: हे सहेलियो! (जब का) मेरे हृदय घर में सुंदर प्यारा प्रभु पति आ बसा है, मेरी सारी (माया की) तृष्णा मिट गई है, मेरे मन में (अब) चाव बना रहता है, मेरे अंदर वह आत्मिक हालत प्रबल बनी हुई है कि मेरा दिल हुलारे ले रहा है।  
(जबसे) सोहणा प्यारा ठाकुर गोपाल मुझे मिला है, मेरी सहेलियों ने (मेरे ज्ञानेंद्रियों ने) खुशी के गीत गाना शुरू कर दिए हैं। मेरे इन मित्रों-संबन्धियों को (मेरी ज्ञानेंद्रियों को) चाव चढ़ा रहता है और (मेरे अंदर से) कामादिक वैरियों का नाम-निशान मिट गया है। मैंने प्रभु पति के साथ सेज बिछा ली है, (मैंने अपने दिल को प्रभु की याद के साथ जोड़ दिया है), अब मेरे हृय में बिन बजाए बाजे बज रहे हैं (मेरे हृदय में लगातारवह उल्लास बना रहता है जो बजते बाजों को सुन के अनुभव करते हैं।)  
नानक विनती करता है: जिस जीव-स्त्री को सारे सुखों का दाता प्रभु पति मिल जाता है, वह आत्मिक अडोलता में टिकी रहती है।4।1।
</details>

[[0248]]
<details><summary>दर्पण-पदार्थ</summary>

पद्अर्थ: मोहन = हे मोहन, हे मन को मोह लेने वाले प्रभु!
</details>

<details><summary>दर्पण-टिप्पनी</summary>

(Mohan = an epithet of Siva) (‘मन मोहनि मोहि लीआ’ = गउड़ी म: ३ छंत, पन्ना245। ‘मोहनि मोहि लीआ मनु’ = तुखारी म: १, पन्ना1112। ‘मोहनि मोहि लीआ’ = बसंत म: १, पन्ना1187। ‘मोहन नीद न आवै’ - बिलावल म: ५, पन्ना 830। ‘मोहन माधव क्रिशन’ - मारू म: ५, पन्ना 1082)।  
नोट: किसी मन घड़ंत कहानी पर ऐतबार करके इस शब्द ‘मोहन’ को बाबा मोहन के बाबत इस्तेमाल करना भारी भूल है। बाबा मोहन जी के छोटे से चुबारे को सतिगुरु जी ‘महल अपारा’ नहीं कह सकते थे।
</details>

<details><summary>दर्पण-पदार्थ</summary>

सोहनि = शोभा दे रहे हैं। दैआर = दयाल। गावहे = गाते हैं।
</details>

<details><summary>दर्पण-टिप्पनी</summary>

नोट: बाबा मोहन जी का कीर्तन कहीं भी किसी भी धर्मशाला में ना गाते रहे हैं, ना अब गाते हैं।
</details>

<details><summary>दर्पण-पदार्थ</summary>

तुझहि = (हे मोहन प्रभु!) तुझे। (बाबा मोहन जी को नहीं)। सुआमी = हे स्वामी प्रभु! (बाबा मोहन जी को नहीं कहा जा रहा)। क्रिपारा = कृपाल। दरसन सुखु = दर्शन का सुख। सारा = लेते हैं।1।
</details>

<details><summary>दर्पण-भाषार्थ</summary>

अर्थ: हे मन को मोह लेने वाले प्रभु! तेरे ऊँचे मंदिर हैं, तेरे महल ऐसे हैं कि उनका परला छोर नहीं दिखता। हे मोहन! तेरे दर पे तेरे धर्म-स्थानों में, तेरे संत जन (बैठे) सुंदर लग रहे हैं। हे बेअंत प्रभु! हे दयाल प्रभु! हे ठाकुर! तेरे धर्म स्थानों में, तेरे संत जन सदा तेरा कीर्तन गाते हैं। (हे मोहन!) जहाँ भी साधु-संत एकत्र होते हैं वहां तुझे ही ध्याते हैं।  
हे दया के घर मोहन! हे सब के मालिक मोहन! तू दया करके तरस करके गरीबों-अनाथों पर कृपा करता है। (हे मोहन!) नानक विनती करता है: तेरे दर्शन के प्यासे (तेरे संत जन) तुझे मिल के तेरे दर्शन का सुख प्राप्त करते हैं।1।
</details>

<details><summary>दर्पण-पदार्थ</summary>

पद्अर्थ: मोहन = हे मोहन प्रभु! अनूप = सुंदर। निराली = अनोखी, अलग किस्म की। तूं = तुझे।
</details>

<details><summary>दर्पण-टिप्पनी</summary>

(नोट: ‘तूं’ ‘तुझे’ के अर्थों अनेक बार बरता गया है। उदाहरण के तौर पर: ‘जिनि तूं साजि सवारिआ’ – सिरीराग म: ५, पन्ना 51। ‘जिन तूं सेविआ भाउ करि’ – सिरी राग म: ५, पन्ना 52। ‘गुरमति तूं सलाहणा’ – सिरी राग म: १, पन्ना 61। ‘जिन तूं जाता’ – माझ म: १, प: 100। ‘तिसु कुरबानी जिनि तूं सुणिआ’ – माझ म: ५, प: 102। ‘गुर परसादी तूं परवाणिआ’ – माझ म: ५, प: 130। ‘जिनि तूं साजि सवारि सीगारिआ’ – सुखमनी म: ५, प: 266।)
</details>

<details><summary>दर्पण-पदार्थ</summary>

मानहि = (सारे जीव) मानते हैं। राली = मिट्टी, नाशवान। जिनहि = जिस ने। कल = सत्ता, ताकत। तुधु = तुझे। बचनि = वचन से। बनवारीआ = जगत का मालिक। पैज = लज्जा।2।
</details>

<details><summary>दर्पण-भाषार्थ</summary>

अर्थ: हे मोहन! तेरी महिमा के वचन सुंदर लगते हैं। तेरी चाल (जगत के जीवों की चाल से) अलग है। हे मोहन जी! (सारे जीव) सिर्फ तुझे ही (सदा कायम रहने वाला) मानते हैं, और सारी सृष्टि नाशवान है। हे मोहन! सिर्फ तुझ एक को (स्थिर) मानते हैं; सिर्फ तुझे, जिसका स्वरूप बयान नहीं किया जा सकता, जो तू सबका पालणहार है और जिस तुझ ने सारी सृष्टि में अपनी सत्ता वरताई हुई है। हे मोहन! तुझे (तेरे भक्तों ने) गुरु के वचन द्वारा (प्यार-) वश किया हुआ है, तू सब का आदि है, तू सर्व-व्यापक है, तू सारे जगत का मालिक है।  
हे मोहन! (सारे जीवों में मौजूद होने के कारण) तू स्वयं ही (उम्र भोग के जगत से) चला जाता है, फिर भी तू ही खुद सदा कायम रहने वाला है, तूने ही जगत में अपनी सत्ता पसारी हुई है।  
नानक विनती करता है: (अपने सेवकों की तू स्वयं ही) लज्जा रखता है, सारे सेवक-भक्त तेरी ही शरण पड़ते हैं।2।
</details>

<details><summary>दर्पण-पदार्थ</summary>

पद्अर्थ: तुधु = तुझे। मोहन = हे मोहन प्रभु! निदाना = अंत को। लगै नाही = छू नहीं सकता। इक मनि = एकाग्र मन से। धिआवहे = ध्याते हैं। मनि = मन से। बचनि = वचन से। करमि = करम से। पावहे = पाते हैं। मल मूत = गंदे विकारी। जि = जो मनुष्य। सि = वह। देखि = देख के। सुगिआना = सयाने, समझदार। पूरन पुरख = हे पूर्ण सर्व व्यापक! (बाबा मोहन जी को इस प्रकार संबोधन नहीं किया जा सकता था)।3।
</details>

<details><summary>दर्पण-भाषार्थ</summary>

अर्थ: हे मोहन प्रभु! तुझे साधु-संगत ध्याती है, तेरे दर्शन का ध्यान धरती है। हे मोहन प्रभु! जो जीव तुझे जपते हैं, अंत के समय मौत का सहम उनके नजदीक नहीं फटकता। जो एकाग्र मन से तेरा ध्यान धरते हैं, मौत का सहम उन्हें छू नहीं सकता (आत्मिक मौत उन पर प्रभाव नहीं डाल सकती)। जो मनुष्य अपने मन से, अपने बोलों से, अपने कर्मों से, तुझे याद करते रहते हैं, वे सारे (मन-इच्छित) फल प्राप्त कर लेते हैं।  
हे सर्व-व्यापक! हे भगवान! वह मनुष्य भी तेरा दर्शन करके ऊूंची समझ वाले हो जाते हैं जो (पहले) गंदे-कुकर्मी व महामूर्ख होते हैं। नानक विनती करता है: हे मोहन! तेरा राज सदा कायम रहने वाला है।3।
</details>

<details><summary>दर्पण-पदार्थ</summary>

पद्अर्थ: मोहन = हे मोहन प्रभु! सुफलु = फल वाला, बाग परिवार वाला, जगत रूपी परिवार वाला। सणु = समेत। सणु परवारे = परिवार समेत हैं, बेअंत जीवों का पिता है। पुत्र मीत भाई कुटंब सभि = पुत्र मित्र भाईयों वाला सारा परिवार।
</details>

<details><summary>दर्पण-टिप्पनी</summary>

(नोट: बाबा मोहन जी ने सारी उम्र विवाह नहीं किया था, उनका कोई परिवार नहीं था)।
</details>

<details><summary>दर्पण-पदार्थ</summary>

पद्अर्थ: तारिआ जहानु = तूने सारा जहां तार दिया (बाबा मोहन जी नहीं, ये मोहन प्रभु ही हो सकता है)। टेक = आसरा। जितु = जिस ‘टेक’ की इनायत से।4।
</details>

<details><summary>दर्पण-भाषार्थ</summary>

अर्थ: हे मोहन प्रभु! तू बहुत सुंदर फलीभूत है, तू बहुत बड़े परिवार वाला है। हे मोहन प्रभु! पुत्र, भाईयों, मित्रों वाले बड़े-बड़े परिवार तू सारे के सारे (संसार समुंदर से) पार लंघा देता है।  
हे मोहन! जिन्होंने तेरा दर्शन किया, उनके अंदर से तूने अहंकार दूर कर दिया। तू सारे जहान को तारने की स्मर्था रखने वाला है। हे मोहन! जिस (भाग्यशालियों ने) तेरी महिमा की, आत्मिक मौत उनके नजदीक नहीं फटकती।  
हे सबसे बड़े! सर्व-व्यापक प्रभु! तेरे गुण बेअंत हैं, बयान नहीं किए जा सकते। नानक विनती करता है: मैंने तेरा ही आसरा लिया है, जिस आसरे की इनायत से मैं इस संसार समुंदर से पार लांघ रहा हूँ।4।2।
</details>

<details><summary>दर्पण-पदार्थ</summary>

पद्अर्थ: पतित = (विकारों में) गिरे हुए। असंख = अनगिनत (संख्या = गिनती)। करि = करे, करता है। पुनह पुनह = पुनः पुनः , बार बार। पावको = पावक, आग। तिन = तृण, तिनका, तीला। किलबिख = पाप। दाहनहार = जलाने की स्मर्था रखने वाला।1।
</details>

<details><summary>दर्पण-भाषार्थ</summary>

अर्थ: सलोक। हे नानक! परमात्मा का नाम जप, (इस नाम से) बारंबार कुर्बान हो। ये नाम अनगिनत विकारियों को पवित्र कर देता है। (जैसे) आग (घास के) तीलों को, (वैसे ही ये हरि नाम) पापों को जलाने की ताकत रखता है।1।
</details>

<details><summary>दर्पण-पदार्थ</summary>

छंत: मना = हे मन! माधो = माधव, माया का पति (धव = पति) परमात्मा। मुरारि = मुर+अरि (अरि = वैरी) मुर दैत्य का वैरी, परमात्मा। मुकंद = मुक्ति दाता। फाधो = फाही। दुखहरण = दुखों का नाश करने वाला। दीन = गरीब। स्रीधर = श्री धर, लक्ष्मी का आसरा। पंथु = रास्ता। बिखड़ा = मुश्किल। निमख = आँख झपकने जितना समय। साधीऐ = साधु लेते हैं, ठीक कर लेते हैं। कलमलह = पापों को। दहता = जलाने वाला। सुधु = पवित्र। करता = करने वाला। रैणि = रात। गोपाल = हे गोपाल! 1।
</details>

<details><summary>दर्पण-भाषार्थ</summary>

अर्थ: छंत। हे मेरे मन! तू राम नारायण गोबिंद हरि माधव (के नाम) को जप। हे मेरे मन! तू मुकंद मुरारी की आराधना कर। (इस आराधना की इनायत से) मौत और दुखों की फाँसी काटी जाती है। (हे मन!) उस परमात्मा के सोहणे चरणों की आराधना करनी चाहिए, जो दुखों का नाश करने वाले हैं, जो गरीबों का सहारा हैं, जो लक्ष्मी का आसरा हैं। हे मन! जमों का मुश्किल रास्ता, और (विकारों की) आग (से भरा हुआ संसार-) समुंदर को रक्ती भर समय के नाम स्मरण से ही खूबसूरत बनाया जा सकता है। (हे मेरे मन! इसलिए) दिन रात उस हरि के नाम को स्मरण करता रह, जो पापों को जलाने वाला है और जो पवित्र करने वाला है।  
नानक विनती करता है: हे गोपाल! हे गोबिंद! हे माधो! मेहर कर (मैं तेरा नाम हमेशा स्मरण करता रहूँ)।1।
</details>

[[0249]]
<details><summary>दर्पण-पदार्थ</summary>

पद्अर्थ: दामोदरु = दामन+उदर, (दामन = रस्सी। उदर = पेट) जिस पेट के इर्द-गिर्द रस्सी (तगाड़ी) बंधी है, अर्थात कृष्ण, परमात्मा। स्री रंगो = श्री रंग, माया का पति। भगति वछलु = भक्ति से प्यार करने वाला। बिरदाइआ = बिरद रखने वाला, मेहर करने वाला मूल स्वभाव। मनहि = मन में। चिंदिआ = चितवा हुआ, सोचा हुआ। तम = अंधेरा। अंध कूप = अंधा कूँआ। ते = से, में से। मंनि = मनि, मन में। सुर = देवते। सिध = सिद्ध, करामाती जोगी। गण = शिव जी के दास-देवते। गंधरब = गंधर्व, देवताओं के गवईए। मुनि जन = ऋषि जन। भगती = भगतीं, भगतों ने। हरि राइआ = हे प्रभु पातशाह!।2।
</details>

<details><summary>दर्पण-भाषार्थ</summary>

अर्थ: हे मेरे मन! उस प्रभु पातशाह दामोदर को स्मरण कर, जो दुखों को दूर करने वाला है, जो डरों का नाश करने वाला है, जो लक्ष्मी का पति है, जो दया का श्रोत है, जो मन को मोह लेने वाला है, और भक्ति से प्यार करना जिसका मेहर भरा मूल स्वाभाव है।  
(हे भाई!) अगर भक्ति से प्यार करने वाले पूर्ण पुरख का नाम मन में बसा लें, तो मन में चितवा हुआ हरेक उद्देश्य पा लिया जाता है, वह हरि नाम माया के मोह के अंधे कूएँ के अंधकार में से निकाल लेता है। (हे मेरे मन!) देवते, करामाती जोगी, शिव जी के दास-देवते, देवताओं के गवईए, ऋषि लोग और अनेक ही भक्त जन उसी परमात्मा के गुण गाते आ रहे हैं।  
नानक विनती करता है: हे प्रभु पातशाह! मेहर कर (कि मैं भी तेरा नाम सदा स्मरण करता रहूँ)।2।
</details>

<details><summary>दर्पण-पदार्थ</summary>

पद्अर्थ: सरब = सब में। जिनि = जिस ने। करुणा = तरस। करुणामै = करुणा+मय, तरस स्वरूप। अधारी = आसरा। जीअ दाता = जिंद देने वाला। अगम = अगम्य (पहुँच से परे)। सरणि जोगु = आसरा देने के काबिल। बिदारो = नाश करने वाला। सभि = सारे।3।
</details>

<details><summary>दर्पण-भाषार्थ</summary>

अर्थ: हे (मेरे) मन! पारब्रहम् परमेश्वर को याद रख, जिसने सब में अपनी सत्ता टिकाई हुई है, जो करुणामय है, सब ताकतों वाला है, सब का मालिक है, और जो हरेक शरीर का सबकी जिंद का आसरा है, जो प्राण मन तन और जिंद देने वाला है, बेअंत है, अगम्य (पहुँच से परे) है, और अपार है, जो शरण पड़ने वाले की सहायता करने के काबिल है, जो सब ताकतों का मालिक है सुंदर है और सारे विकारों का नाश करने वाला है।  
हे मन! मुरारी प्रभु का नाम जपते ही सारे रोग, सारे फिक्र, सारे ऐब नाश हो जाते हैं। नानक विनती करता है: हे सब ताकतों के मालिक! हे सबमें अपनी सत्ता टिकाने वाले प्रभु! (मुझ पर) मेहर कर (मैं भी तेरा नाम सदा स्मरण करता रहूँ)।3।
</details>

<details><summary>दर्पण-पदार्थ</summary>

पद्अर्थ: अचुत = (च्यु = गिर पड़ना, च्युत = गिरा हुआ) जो कभी ना गिरे, सदा अटल रहने वाला। बिसंभरु = विश्वं+भर, सारे जगत को पालने वाला। दाना = जानने वाला। सभ किसै = हरेक जीव पर। कंटकु = काँटा। कालु = मौत (का सहम)। जीअ जा कै = जिसके हृदय में। सुप्रसन्न = अच्छी तरह प्रसन्न। घाला = मेहनत। इछ = इच्छा। जपत = जपते हुए।4।
</details>

<details><summary>दर्पण-भाषार्थ</summary>

अर्थ: हे (मेरे) मन! तू उस पारब्रहम् के गुण गा, जो सदा अटल रहने वाला है, जो कभी नाश नहीं होता, जो सबसे ऊूंचा है और दया का घर है, जो सारे जगत को पालने वाला है, जो स्वयं ही सब कुछ देने के काबिल है, जो सब की पालना करता है।  
(हे मेरे मन!) वह परमात्मा हरेक जीव पर दया करता है, हरेक के दिल की जानने वाला है। बड़ा ही दयालु और पालना करने वाला है। जिस मनुष्य के हृदय में वह प्रभु आ बसता है, उसके अंदर से लोभ मोह और दुखदाई (काँटे के समान चुभता रहने वाला) मौत का सहम दूर हो जाता है।  
(हे मन!) जिस मनुष्य पर प्रभु-देव जी अच्छी तरह प्रसन्न हो जाएं, उसकी की हुई सेवा को फल लग जाता है, उसकी की मेहनत सफल हो जाती है। नानक विनती करता है: गरीबों पर दया करने वाले परमात्मा का नाम जपने से इच्छा पूरी हो जाती है।4।3।
</details>

<details><summary>दर्पण-पदार्थ</summary>

पद्अर्थ: सखीए = हे सहेलिए! (हे सत्संगी सज्जन!) मिलि = मिल के। करेहा = हम करें। मनाइ लेहि = हम राजी कर लें। कंतै = कंत को। तिआगि = छोड़ के। करि = बना के। ठगउरी = ठग बूटी, वह बूटी जो ठग किसी को खिला के उसे बेहोश कर देता है और उसे लूट लेता है। मोहह = हम मोह लें। साधू मंते = गुरु के उपदेश से। सखी = हे सहेली! व्सि = वश में। भगवंतै = भगवान की। जरा = बुढ़ापा। मरण = मौत। निवारै = दूर करता है। पुनीत = पवित्र। जंते = जीव को।1।
</details>

<details><summary>दर्पण-भाषार्थ</summary>

अर्थ: हे सहेलिए! (हे सत्संगी सज्जन! मेरी विनती) सुन (आ,) मिल के भजन करें (और) कंत-प्रभु को (अपने ऊपर) खुश कर लें। अहंकार दूर करके (और कंत-प्रभु की) भक्ती को ठग-बूटी बना के (इस बूटी के साथ उस प्रभु-पति को) गुरु के उपदेश द्वारा (गुरु के उपदेश पर चल के) मोह लें। हे सहेली! उस भगवान की ये सुंदर मर्यादा है कि यदि वह एक बार प्रेम वश हो जाए तो फिर कभी छोड़ के नहीं जाता।  
हे नानक! (जो जीव कंत-प्रभु की शरण आता है) उस जीव को वह पवित्र (जीवन वाला) बना देता है (उसके पवित्र आत्मिक जीवन को वह प्रभु) बुढ़ापा नहीं आने देता, मौत नहीं आने देता, उसके सारे सारे डर व नर्क (बड़े से बड़े दुख) दूर कर देता है।1।
</details>

<details><summary>दर्पण-पदार्थ</summary>

पद्अर्थ: मतांतु = सलाह मश्वरा। पकाइऐ = पक्का करें। सहजि = आत्मिक अडोलता में। सुभाइ = प्रेम में। उपाधि = छल, फरेब। गोविंदहि = गोविंद के। कलि = (विकारों की) खह खह, झगड़ा, कलेष। मिटहि = मिट जाते हैं। मनि = मन में। चिंदिआ = चितवा हुआ। पाईऐ = पा लेते हैं।2।
</details>

<details><summary>दर्पण-भाषार्थ</summary>

अर्थ: हे सहेलिए! (हे सत्संगी सज्जन! मेरी) ये भली विनती (सुन। आ) ये सलाह पक्की करें (कि) आत्मिक अडोलता में प्रभु-प्रेम में टिक के (अपने अंदर से) छल-फरेब दूर करके गोबिंद (की महिमा) के गीत गाएं। (गोबिंद की महिमा करने से, अंदर से विकारों की) खह खह झगड़े और अन्य सारे कलेष मिट जाते हैं (माया के पीछे मन की) दौड़-भाग समाप्त हो जाती हैं, मन में चतवा हुआ फल प्राप्त हो जाता है।  
हे नानक! (कह: हे सत्संगी सज्जन!) पारब्रहम् पूर्ण परमेश्वर का नाम (सदा) स्मरणा चाहिए।2।
</details>

<details><summary>दर्पण-पदार्थ</summary>

पद्अर्थ: इछ = इच्छा, चाहत। करी = करीं, मैं करती हूँ। सुख मनाई = मैं सुख मनाती हूँ, सुखना सुखती हूँ। प्रभ = हे प्रभु! पुजाए = पुजाए, पूरी कर। बैरागनि = उतावली, व्याकुल, वैराग में आई हुई। पेखउ = पेखउं, मैं देखती हूँ। सबाए = सभी। खोजि = खोज कर कर के। लहउ = लहउं, मैं ढूँढती हूँ। संगु = साथ। संम्रिथु = समर्थ, सारी ताकतों का मालिक। पुरख = सर्व व्यापक। सुरिजनु = देव लोक का वासी। से = वह (बहुवचन)। माए = हे माँ!।3।
</details>

<details><summary>दर्पण-भाषार्थ</summary>

अर्थ: (हे सहेलिए!) मैं सदा चाहत करती रहती हूँ और सुखना सुखती रहती हूँ (कि) हे प्रभु! मेरी आस पूरी कर, मैं तेरे दर्शनों के लिए उतावली हुई तुझे हर जगह तलाशती फिरती हूँ।  
(हे सहेलीये! प्रभु की) खोज कर कर के मैं संत-जनों का साथ (जा) ढूँढती हूँ (साधु-संगत ही उस प्रभु का) मेल कराती है जो सारी ताकतों का मालिक है और जो सब में व्यापक है।  
हे नानक! (कह:) हे माँ! (जो मनुष्य साधु-संगत में मिलते हैं) उन्हें ही देव-लोक का मालिक और सारे सुख देने वाला प्रभु मिलता है वही मनुष्य बहुत भाग्यशाली हैं।3।
</details>

<details><summary>दर्पण-पदार्थ</summary>

पद्अर्थ: सखी = हे सहेलीए! (हे सत्संगी सज्जन!)। वसा = वसां, मैं बसती हूँ। अपुने नाह नालि = अपने नाथ (पति) के साथ। संगि = साथ। हिलिआ = हिल मिल गया। भ्रमु = भटकना। सहजि = आत्मिक अडोलता में। परगासु = रोशनी। खिलिआ = खिल गया है। वरु = पति। अंतरजामी = सब के दिल की जानने वाला। सोहागु = सौभाग्य, अच्छा भाग्य।4।
</details>

<details><summary>दर्पण-भाषार्थ</summary>

अर्थ: हे सहेलिए! (साधु-संगत की इनायत से अब) मैं (सदा) अपने प्रभु पति के साथ आ बसती हूँ, मेरा मन उस हरि के साथ हिल-मिल गया है, मेरा तन (हृदय) उस हरि के साथ एक-मेक हो गया है। हे सहेलिए! सुन, (अब) मुझे नींद भी प्यारी लगती है, (क्योंकि, सपने में भी) मुझे अपना प्यारा पति मिलता है। उस मालिक प्रभु ने मेरी भटकना दूर कर दी है, मेरे अंदर अब शान्ति बनी रहती है, मैं आत्मिक अडोलता में टिकी रहती हूँ, (मेरे अंदर उसकी ज्योति की) रोशनी हो गई है (जैसे सूर्य की किरणों से) कमल-फूल खिल जाता है (वैसे ही उसकी ज्योति के प्रकाश से मेरा हृदय खिला, प्रसन्न-चिक्त रहता है)।  
हे नानक! (कह: हे सहेलिए! साधु-संगत की इनायत से) मैंने अंतरजामी प्रभु-पति ढूँढ लिया है, और (मेरे सिर का) ये सुहाग कभी दूर होने वाला नहीं।4।4।2।5।11।
</details>

[[0250]]
<details open><summary>विश्वास-प्रस्तुतिः</summary>

गउड़ी बावन अखरी महला ५ ॥
</details>

<details><summary>मूलम्</summary>

गउड़ी बावन अखरी महला ५ ॥
</details>

<details><summary>दर्पण-पदार्थ</summary>

पद्अर्थ: बावन अखरी = ५२ अक्षरों वाली। महला = शरीर। महला ५ = गुरु नानक के पाँचवें शरीर में गुरु अरजन देव (जी की वाणी)।  
सखा = मित्र। अगिआन भंजनु = अज्ञान का नाश करने वाला। बंधपि = संबंधी। सहोदरा = (सह+उदर = एक ही माँ के पेट में से पैदा हुए) भाई। निरोधरा = जिसे रोका ना जा सके, जिसका असर गवाया ना जा सके। मंतु = मंत्र, उपदेश। सति = सत्य, सदा स्थिर प्रभु। बुधि = अक्ल। मूरति = स्वरूप। परस = छोह। अंम्रित सरोवरु = अमृत का सरोवर। मजनु = डुबकी, स्नान। अपरंपरा = परे से परे। सभि = सारे। हरता = दूर करने वाला। पतित = (विकारों में) गिरे हुए, विकारी। पवित करा = पवित्र करने वाला। जुगु जुगु = हरेक युग में। जपि = जप के। उधरा = (संसार समुंदर की विकारों की लहरों से) बच जाते हैं। प्रभ = हे प्रभु! जितु = जिससे। जितु लगि = जिस में लग के। नानक = हे नानक!।1।
</details>

<details><summary>दर्पण-भाषार्थ</summary>

अर्थ: गुरु ही मां है, गुरु ही पिता है (गुरु ही आत्मिक जन्म देने वाला है), गुरु मालिक प्रभु का रूप है। गुरु (माया के मोह का) अंधकार नाश करने वाला मित्र है, गुरु ही (तोड़ निभाने वाला) संबंधी व भाई है। गुरु (असली) दाता है जो प्रभु के नाम का उपदेश देता है, गुरु का उपदेश ऐसा है जिस का असर (कोई विकार आदि) गवा नहीं सकते।  
गुरु शांति सत्य और बुद्धि का स्वरूप है, गुरु एक ऐसा पारस है जिसकी छोह पारस की छोह से श्रेष्ठ है।  
गुरु (सच्चा) तीर्थ है, अमृत का सरोवर है, गुरु के ज्ञान (-जल) का स्नान (सारे तीर्थों के स्नानों से) बहुत श्रेष्ठ है। गुरु कर्तार का रूप है, सारे पापों को दूर करने वाला है, गुरु विकारी लोगों (के हृदय) को पवित्र करने वाला है। जब से जगत बना है गुरु शुरू से ही हरेक युग में (परमात्मा के नाम का उपदेश-दाता) है। गुरु का दिया हुआ हरि-नाम मंत्र जप के (संसार-समुंदर के विकारों की लहरों से) पार लांघ जाते हैं।  
हे प्रभु! मेहर कर, हमें गुरु की संगति दे, ता कि हम मूर्ख पापी उसकी संगति में (रह के) तर जाएं। गुरु परमेश्वर पारब्रहम् का रूप है। हे नानक! हरि के रूप गुरु को (सदा) नमस्कार करनी चाहिए।1।
</details>

<details><summary>दर्पण-पदार्थ</summary>

पद्अर्थ: आपहि = आप ही। रवि रहिआ = व्याप्त है। होगु = होगा।1।
</details>

<details><summary>दर्पण-भाषार्थ</summary>

अर्थ: सारी जगत रचना प्रभु ने खुद ही की है, स्वयं ही करने की स्मर्था वाला है। हे नानक! वह आप ही सारे जगत में व्यापक है, उससे बिना कोई और दूसरा नहीं है।1।
</details>

<details><summary>दर्पण-पदार्थ</summary>

पद्अर्थ: ओअं = हिन्दी वर्णमाला का पहला अक्षर। आदि = जगत के शुरू में। मधि = जगत की मौजूदगी में। अंति = जगत के आखिर में। सुंन = सुन्न, जहाँ कुछ भी ना हो। जासन = यश। आपु = अपने आप को। माइओ = माँ। असथूला = दृष्टमान जगत। लीला = खेल।1।
</details>

<details><summary>दर्पण-भाषार्थ</summary>

अर्थ: पउड़ी: हमारी उस निरंकार को नमस्कार है जो स्वयं ही गुरु रूप धारण करता है, जो जगत के आरम्भ में भी स्वयं ही था, अब भी स्वयं ही है, जगत के अंत में भी स्वयं ही रहेगा। (जब जगत की हस्ती नहीं होती) निरा एकल-स्वरूप भी वह स्वयं ही होता है, स्वयं ही अपने सूक्ष्म-स्वरूप में टिका होता है, तब अपनी शोभा सुनने वाला भी स्वयं खुद ही होता है।  
अपने आप को दिखाई देते स्वरूप में लाने वाला भी स्वयं ही है, स्वयं ही (अपनी) माँ है, स्वयं ही (अपना) पिता है। अन-दिखते और दिखते स्वरूप वाला खुद ही है।  
हे नानक! (परमात्मा की ये जगत-रचना वाला) खेल बयान नहीं किया जा सकता।1।
</details>

<details><summary>दर्पण-पदार्थ</summary>

पद्अर्थ: रवाला = चरण धूल। रहाउ = केंद्रिय भाव।
</details>

<details><summary>दर्पण-भाषार्थ</summary>

अर्थ: हे दीनों पर दया करने वाले प्रभु! मेरे पर मेहर कर। मेरा मन तेरे संत जनों के चरणों की धूल बना रहे।
</details>

<details><summary>दर्पण-टिप्पनी</summary>

नोट: सारी वाणी बावन अखरी का केंद्रिय विचार इन उक्त पंक्तियों में निहित है।
</details>

<details><summary>दर्पण-पदार्थ</summary>

पद्अर्थ: आकार = स्वरूप। निरंकार = आकार के बिना। गुन = माया के तीन स्वभाव (रज, तम व सत्व)। निरगुन = निर्गुण, जिस में माया के तीनों स्वभाव जोर नहीं डाल रहे। सरगुन = सर्गुण, वह स्वरूप जिस में माया के तीनों स्वाभाव मौजूद हैं। एकहि = एक ही।1।
</details>

<details><summary>दर्पण-भाषार्थ</summary>

अर्थ: आकार-रहित परमात्मा स्वयं ही (जगत-) अकार बनाता है। वह स्वयं ही (निरंकार रूप में) माया के तीनों स्वभावों से परे रहता है, और जगत रचना रच के माया के तीनों गुणों वाला हो जाता है। हे नानक! प्रभु अपने एक स्वरूप से अनेक रूप बना लेता है, (पर, ये अनेक रूप उससे अलग नहीं हैं)। यही कहा जा सकता है कि वह एक खुद ही खुद है।1।
</details>

<details><summary>दर्पण-पदार्थ</summary>

पउड़ी: अकारा = जगत रचना। सूति = सूत्र में, हुक्म में। भिंन = अलग। बिसथार = विस्तार, खिलारा। द्रिषटारं = दृष्टमान हो गया, दिखाई दे गया। उपाइओ = उत्पक्ति। दुहू भाति = दोनों तरीके से, जन्म और मरण।
</details>

<details><summary>दर्पण-भाषार्थ</summary>

अर्थ: पउड़ी: गुरमुख बनने के वास्ते प्रभु ने जगत-रचना की है। सारे जीव-जंतुओं को अपने एक ही हुक्म-धागे में परो के रखने में समर्थ है। प्रभु ने अपने अदृष्य रूप से दृष्टमान जगत रचा है, माया के तीनों रूपों का अलग-अलग विस्तार कर दिया है।  
हे प्रभु! तूने सारी (अनेक) किस्में बना के जगत उत्पक्ति की है, जनम-मरन का मूल जीवों के मन का मोह भी तूने ही बढ़ाया है, पर तू स्वयं इस जनम-मरन से अलग है। हे नानक! (कह:) प्रभु के इस छोर व उस छोर का अंत नहीं पाया जा सकता।2।
</details>

<details><summary>दर्पण-पदार्थ</summary>

पद्अर्थ: सेई = वही लोग। भगवंत = धन वाले। से = वही लोग। संपै = संपक्ति, धन। रासि = पूंजी। सुचि = आत्मिक पवित्रता। तिह = उन।1।
</details>

<details><summary>दर्पण-भाषार्थ</summary>

अर्थ: सलोक- (जीव जगत में हरि नाम का वणज करने आए हैं) जिनके पास परमात्मा का नाम-धन है, हरि के नाम की (वणज करने के लिए) पूंजी है, वही शाहूकार हैं, वही धनवान हैं। हे नानक! ऐसे संत-जनों से ही नाम-धन व आत्मिक पवित्रता हासिल होती है।1।
</details>

<details><summary>दर्पण-पदार्थ</summary>

पवड़ी = सति = सदा स्थिर रहने वाला। सोऊ = वही आदमी जिसे। पायं = पाता है। संसै = सहसा, संशय, सहम। भरम = भटकना। बिआपत = व्याप्त, जोर डालता है। ताहू को = उस प्रभु का ही। जापत = प्रतीत होता है, दिखता है। इह = इस अवस्था तक।3।
</details>

<details><summary>दर्पण-भाषार्थ</summary>

अर्थ: पवड़ी- वह परमात्मा सदा स्थिर रहने वाला है, सदा स्थिर रहने वाला है, उस सदा स्थिर व्यापक प्रभु से अलग हस्ती वाला और कोई नहीं है। जिस मनुष्य को प्रभु अपनी शरण में लेता है, वही (शरण में) आता है, वह मनुष्य प्रभु का स्मरण करके उसकी महिमा करके और लोगों को भी सुनाता है। कोई संशय, सहम, कोई भटकना उस मनुष्य पर अपना जोर नहीं डाल सकता, (क्योंकि उसे हर जगह प्रभु ही प्रभु दिखता है) उसे हर जगह प्रभु का ही प्रताप प्रत्यक्ष दिखता है। जो मनुष्य इस आत्मिक अवस्था पर पहुँचता है, उसे साधु जानो। हे नानक! (कह:) मैं उससे सदा सदके हूँ।3।
</details>

[[0251]]
<details><summary>दर्पण-पदार्थ</summary>

पद्अर्थ: कूर = झूठ, नाशवान। धूर = धूल।1।
</details>

<details><summary>दर्पण-भाषार्थ</summary>

अर्थ: (हे भाई!) क्यूं हर वक्त धन इकट्ठा करने के लिए चीखते-पुकारते रहते हो? माया का मोह तो झूठा ही है (इस धन ने सदा साथ नहीं निभना)। हे नानक! नाम से विहीन रहके सारा जगत ही व्यर्थ जीवन गुजार जाता है।1।
</details>

<details><summary>दर्पण-पदार्थ</summary>

पवड़ी: पुनीत = पवित्र। जनूआ = दासों की। धनि = भाग्यों वाले। तेऊ = वह लोग। जिह मनूआ = जिस के मनों में। इआ रुच = इस (धूर) की तमन्ना। बाछहि = चाहते। आछहि = चाहते। रज = चरण धूल। राचहि = रचे रहते हैं, मस्त रहते हैं। धंधे = जंजाल। ताहू = उन्हें। अन कतहि = किसी और जगह। हीऐ = हृदय में।4।
</details>

<details><summary>दर्पण-भाषार्थ</summary>

अर्थ: पवड़ी: हे प्रभु! तेरे सेवकों के चरणों की धूल पवित्र (करने वाली होती) है। वह लोग भाग्यशाली हैं, जिनके मन में इस धूल की तमन्ना है। (ऐसे मनुष्य इस चरण-धूल के मुकाबले में दुनिया वाला) धन नहीं चाहते, स्वर्ग की भी चाहत नहीं रखते, वे तो अपने अति प्यारे प्रभु की प्रीति में और गुरमुखों की चरण-धूल में ही मस्त रहते हैं। जो मनुष्य एक परमात्मा की ओट छोड़ के किसी और तरफ नहीं जाते, माया के कोई जंजाल उन पर जोर नहीं डाल सकते।  
हे नानक! प्रभु ने जिनके हृदय में अपना नाम बसा दिया है, वह भगवान का रूप पूरे संत हैं।4।
</details>

<details><summary>दर्पण-पदार्थ</summary>

पद्अर्थ: ङिआन = ज्ञान, धर्म चर्चा। हठि = हठ से, जबरन, जोर लगा के। ङिआनी = ज्ञानी, परमात्मा के साथ गहरी सांझ डालने वाला।1।
</details>

<details><summary>दर्पण-भाषार्थ</summary>

अर्थ: अनेक धार्मिक वेष धारण करने से, धर्म-चर्चा करने से, मन के हठ से समाधियां लगाने से कोई मनुष्य परमात्मा से नहीं मिल सकता। हे नानक! कह: जिस पर प्रभु की मेहर हो, वही भक्त बन सकता है, वही परमात्मा के साथ गहरी सांझ डाल सकता है।1।
</details>

<details><summary>दर्पण-पदार्थ</summary>

पउड़ी: ङिआनु = परमात्मा के साथ जान पहिचान। मुख बातउ = मुंह की बातों से। अनिक भातउ जुगति = अनेको भांति की युक्तियों से। जा कै = जिस के हृदय में। जोगु = मिलाप। आगिआ = रजा। उसन = गरमी, दुख। सीत = सरदी, सुख। समसरि = बराबर।5।
</details>

<details><summary>दर्पण-भाषार्थ</summary>

अर्थ: पउड़ी: निरी मुंह से की गई बातों से, शास्त्रों की अनेक किस्म की युक्तियों के इस्तेमाल से परमात्मा से जान-पहिचान नहीं हो सकती। निरी प्रभु मिलाप की बातें कहने-सुनने से प्रभु-मिलाप नहीं हो सकता। परमात्मा के साथ वही जान-पहिचान डाल सकता है, जिसके हृदय में प्रभु का पक्का निवास बने। जिसके दिल में परमात्मा की रजा पक्की टिकी रहे, वही असल ज्ञानी है, उसे सारा दुख-सुख एक समान प्रतीत होता है। हे नानक! जिस मनुष्य पर प्रभु कृपा करे, जो गुरु के द्वारा जगत के मूल प्रभु के गुणों का विचारवान बन जाए, उसकी सांझ परमात्मा के साथ बनती है।5।
</details>

<details><summary>दर्पण-पदार्थ</summary>

पद्अर्थ: ढोर = पशु, महा मूर्ख। आए = जन्मे। मथोर = माथे पर।1।
</details>

<details><summary>दर्पण-भाषार्थ</summary>

अर्थ: जगत में उन लोगों ने सिर्फ कहने मात्र को ही मानव जन्म लिया, पर जीवन का सही रास्ता समझे बिना वे पशु ही रहे (पशुओं वाली जिंदगी ही गुजारते रहे)। हे नानक! वह मनुष्य गुरु के द्वारा जीवन का सही रास्ता समझता है, जिसके माथे पर (पूबर्लि कर्मों के अच्छे कर्मों के) भाग्य जाग पड़ें।1।
</details>

<details><summary>दर्पण-पदार्थ</summary>

पउड़ी: या जुग महि = इस मानव जन्म में। जनमत = जन्मते ही, पैदा होते ही। मोहनी = ठगनी। गरभ कुंट महि = माँ के पेट में। उरध = उल्टा। उरझि परे = उलझ पड़े, फस गए। मनहि = मन में से। गुसाई = हे सृष्टि के मालिक! इत उत = लोक परलोक में।
</details>

<details><summary>दर्पण-भाषार्थ</summary>

अर्थ: पउड़ी: मनुष्य इस जन्म में सिर्फ परमात्मा का स्मरण करने के लिए जन्मा है, पर पैदा होते ही इसे ठगनी माया ठग लेती है। (ये आम प्रचलित विचार है कि) जीव माँ के पेट में उल्टे लटके हुए परमात्मा का भजन करते रहते हैं, वहां श्वास-श्वास प्रभु को स्मरण करते रहते हैं (पर प्रभु की अजब माया है कि) जिस माया को अवश्य ही छोड़ जाना है उससे सारी जिंदगी फसे रहते हैं। पर जो प्रभु सारे पदार्थ देने वाला है उसे मन से भुला देते हैं।  
हे नानक! (कह:) हे मालिक प्रभु! जिस मनुष्य पर तू कृपा करता है, उसके मन से तू लोक-परलोक में कभी नहीं बिसरता।6।
</details>

<details><summary>दर्पण-पदार्थ</summary>

पद्अर्थ: हुकमि = हुक्म अनुसार। आगिआ = आज्ञा, हुक्म। भिंन = अलग, आकी। आवन जाना = आना और जाना, जनम मरण। तिह = उस का। जिह मनि = जिसके मन में।1।
</details>

<details><summary>दर्पण-भाषार्थ</summary>

अर्थ: जीव प्रभु के हुक्म में पैदा होता है, हुक्म में ही मरता है। कोई भी जीव प्रभु के हुक्म से आकी नहीं हो सकता। हे नानक! (सिर्फ) उस जीव का जन्म मरण (का चक्कर) खत्म होता है जिस के मन में वह (हुक्म का मालिक प्रभु) बसता है।1।
</details>

<details><summary>दर्पण-पदार्थ</summary>

पउड़ी: एऊ = यह (बहुवचन)। ग्रभ = गर्भ, जूनियां। मगन = मस्त। इनि = इस ने। बसि = वश में। घटे घटि = घट घट में, हरेक शरीर में। ए = हे! उपाइआ = उपाय, उपचार, इलाज। तरउ = मैं तैरूँ। बिखम = मुश्किल। निकटि = नजदीक। माए = माइआ।7।
</details>

<details><summary>दर्पण-भाषार्थ</summary>

अर्थ: पउड़ी: ये जीव अनेक जूनियों में वास लेते हैं, मीठे मोह में मस्त हो के जूनियों के चक्कर में फंस जाते हैं। इस माया ने (जीवों को अपने) तीन गुणों के वश में कर रखा है, हरेक जीव के हृदय में इसने अपना मोह टिका दिया है।  
हे सज्जन! कोई ऐसा इलाज बता, जिससे मैं इस मुश्किल माया (के मोह-रूप समुंदर) में से पार लांघ सकूँ। हे नानक! (कह:) प्रभु अपनी मेहर करके जिस जीव को सत्संग में मिलाता है, माया उसके नजदीक नहीं (फटक सकती)।7।
</details>

<details><summary>दर्पण-पदार्थ</summary>

पद्अर्थ: सुभ असुभ किरत = अच्छे बुरे काम। तिनि प्रभि = उस प्रभु ने। पसु = पशु, मूर्ख। हउ हउ करै = ‘मैं मैं’ करता है, अहंकार करता है कि मैं करता हूँ।1।
</details>

<details><summary>दर्पण-भाषार्थ</summary>

अर्थ: (हरेक जीव में बैठ के) सब अच्छे बुरे काम वह स्वयं ही कर रहा है (प्रभु ने खुद किए हैं)। पर हे नानक! मूर्ख मनुष्य गुमान करता है कि मैं करता हूँ। प्रभु की प्रेरणा के बिना जीव कुछ भी नहीं कर सकता।1।
</details>

<details><summary>दर्पण-पदार्थ</summary>

पउड़ी: एकहि = सिर्फ। पाप पुंन = बुरे अच्छे काम। इआ जग = इस मानव जनम में। जितु = जिस द्वारा। आपहि = स्वयं ही। उआ का = उस प्रभु का। फुनि = फिर, दुबारा।8।
</details>

<details><summary>दर्पण-भाषार्थ</summary>

अर्थ: पउड़ी: (जीवों से अच्छे बुरे काम) कराने वाला प्रभु सिर्फ खुद ही है, उस ने खुद ही अच्छे बुरे कामों का पसारा पसारा हुआ है। इस मानव जनम में (भाव, जनम दे के) जिस जिस तरफ प्रभु खुद लगाता है (उधर ही जीव लगते हैं), जो (मति) प्रभु खुद जीवों को देता है, वही वे ग्रहण करते हैं। उस प्रभु के गुणों का कोई अंत नहीं जान सकता, (जगत में) वही कुछ हो रहा है जो प्रभु खुद करता है।  
हे नानक! ये सारा जगत पसारा प्रभु का ही पसारा हुआ है, वह स्वयं ही जीवों को सीधे रास्ते पर डालने वाला है।8।
</details>

<details><summary>दर्पण-पदार्थ</summary>

पद्अर्थ: बनिता = स्त्री। बिनोद = चोज तमाशे। कुसम = फूल, कुसंभ का फूल। बिख सोर = बिखिआ का शोर, माया की फूँ-फां। परउ = पड़ूँ। मैं = मेरी, ममता।1।
</details>

<details><summary>दर्पण-भाषार्थ</summary>

अर्थ: (हम जीव) स्त्री आदि के रंग-तमाशों में मस्त हो रहे हैं, पर ये माया की फूं-फां कुसंभ के रंग की तरह (क्षिण भंगुर ही है।) हे नानक! (कह:) मैं तो उस प्रभु की शरण पड़ता हूँ (जिसकी मेहर से) अहंकार और ममता दूर हो जाती है।1।
</details>

[[0252]]
<details><summary>दर्पण-पदार्थ</summary>

पउड़ी: साकत = प्रभु से विछुड़े जीव। करम रत = पुन्न कर्मों के प्रेमी, कर्म काण्डी। अफार = ना बर्दाश्त किए जा सकने वाला, बहुत। भीति = दीवार। सुधि = सफाई, शुद्धि, पवित्रता।9।
</details>

<details><summary>दर्पण-भाषार्थ</summary>

अर्थ: पउड़ी: हे मेरे मन! प्रभु के बिना और जहां जहां प्रेम डालेगा, वहां वहां माया के बंधन पड़ेंगे। हरि से विछुड़े लोग वही काम करते हैं कि उस तरीके से कहीं भी इन बंधनों से खलासी ना हो सके।  
(तीर्थ, दान अदिक) कर्मों के प्रेमी (ये कर्म करके, इनके किए का) गुमान करते फिरते हैं, इस अहंकार का भार भी असहि होता है। अगर प्रभु के नाम से प्यार नहीं बना, तो ये कर्म विकार रूप हो जाते हैं।  
मीठी माया के चमत्कारों में (फंस के जीव) जम की फासी में बंध जाते हैं। भटकनों में फंसे हुओं को ये समझ नही आती कि प्रभु सदा हमारे साथ है।  
(हम जीव इतने माया-ग्रसे हुए हैं कि हमारे किए कुकर्मों का) लेखा करने से हम बरी नहीं हो सकते, (पानी से धोने पर) गारे की दीवार की सफाई नहीं हो सकती (और-और गारा बनता जाएगा)।  
हे नानक! (कह:) प्रभु जिस मनुष्य को सूझ बख्शता है, गुरु की शरण पड़ कर उसकी बुद्धि पवित्र हो जाती है।9।
</details>

<details><summary>दर्पण-पदार्थ</summary>

पद्अर्थ: जासु के = जिस मनुष्य के। गूढ़ा रंग = पक्का (मजीठी) रंग (कुसंभ वाला कच्चा नहीं)।1।
</details>

<details><summary>दर्पण-भाषार्थ</summary>

अर्थ: जिस मनुष्य के माया के बंधन टूटने पर आते हैं, उसे गुरु की संगति प्राप्त होती है। हे नानक! (गुरु की संगति में रह के) जो एक प्रभु के प्यार रंग में रंगे जाते हैं, वह रंग ऐसा गाढ़ा होता है (कि मजीठ के रंग की तरह कभी उतरता नहीं)।1।
</details>

<details><summary>दर्पण-पदार्थ</summary>

पउड़ी: रसना = जीभ (से)। रे रे = ओए! ओए! (भाव, अनादरी के वचन, दुरकारने के बोल)। सुभ = अच्छा। मसतकि = माथे पर। करमु = प्रभु की बख्शिश। संपै = धन-पदार्थ।10
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) जीभ से सदा हरि के नाम का जाप जपो, (इस तरह) अपने इस मन को (प्रभु के नाम रंग में) रंगो! प्रभु की हजूरी में तुम्हें कोई अनादरी के बोल नहीं बोलेगा, (बल्कि) बढ़िया आदर-सत्कार मिलेगा, (कहेंगे) -आओ बैठो!  
(हे भाई!) अगर तू नाम में मन रंग ले तो तुझे प्रभु की हजूरी में ठिकाना मिल जाएगा, ना जनम मरन का चक्कर रह जाएगा, और ना ही कभी आत्मिक मौत होगी।  
पर हे नानक! धुर से ही जिस मनुष्य के माथे पर प्रभु की मेहर का लेख लिखा (उघड़ता) है, उसके ही हृदय-घर में ये नाम-धन इकट्ठा होता है।10।
</details>

<details><summary>दर्पण-पदार्थ</summary>

पद्अर्थ: बिआपत = जोर डाल लेते हैं। अंध = सूझ-हीन, जिनके ज्ञान नेत्र बंद हैं। दुरगंध = गंदगी, बुरे काम। बंध = बंधन।1।
</details>

<details><summary>दर्पण-भाषार्थ</summary>

अर्थ: हे नानक! जो मनुष्य माया के मोह के बंधनों में फंस जाते हैं, उन ज्ञान-हीन मूर्खों पर लालच झूठ विकार मोह आदि जोर डाल लेते हैं, और वह बुरे काम में लगे रहते हैं।1।
</details>

<details><summary>दर्पण-पदार्थ</summary>

पउड़ी: लपटि = चिपके हुए। बिखै रस = विषियों के स्वाद। अहंबुधि = ‘मैं मैं’ करने वाली बुद्धि। मद = नशा। माते = मस्त। ऊन = वंचित, सखणा, ऊणा, कम। सुघरु = समझदार। मूरा = मूढ़, मूर्ख। अलिपना = अलेप, माया के प्रभाव से परे।11।
</details>

<details><summary>दर्पण-भाषार्थ</summary>

अर्थ: पउड़ी: जो मनुष्य माया के नशे में मस्त रहते हैं, जिनकी बुद्धि पर अहंकार का पर्दा पड़ जाता है, वे मनुष्य विषियों के स्वादों से चिपके रहते हैं, और इस माया में फंस के जनम मरन (के चक्कर में पड़ जाते हैं), (पर जीव के भी क्या वश?) जैसे जैसे प्रभु की रजा होती है, वैसे वैसे ही जीव कर्म करते हैं। (अपनी चतुराई से) ना कोई जीव पूर्ण बन सकता है, ना कोई कमजोर रह सकता है, ना कोई (अपने बूते पर) समझदार हो गया है, ना कोई मूर्ख रह गया है।  
हे प्रभु! जिस जिस तरफ तू जीवों को प्रेरता है, उधर उधर ही ये लग पड़ते हैं।  
हे नानक! (कैसी आश्चर्यजनक खेल है! सब जीवों में बैठ के पालणहार प्रभु प्रेरना कर रहा है, फिर भी) प्रभु खुद स्वयं माया के प्रभाव से परे है।11।
</details>

<details><summary>दर्पण-पदार्थ</summary>

पद्अर्थ: लाल = प्यारा। गोपाल = धरती का पालक। गहिर = गहिरा, जिसका भेद ना पाया जा सके। गंभीर = बड़े जिगरे वाला। बेपरवाह = चिन्ता फिक्र से ऊपर।1।
</details>

<details><summary>दर्पण-भाषार्थ</summary>

अर्थ: परमात्मा सब का प्यारा है, सृष्टि कर रक्षक है, सब की जानने वाला है उसका भेद नहीं पाया जा सकता, बड़े जिगरे वाला है, उसे एक ऐसा समुंदर समझो, जिसकी गहराई व आकार समझ से परे है, कोई चिन्ता-फिक्र उसके नजदीक नहीं फटकते। हे नानक! उस जैसा और कोई दूसरा नहीं।1।
</details>

<details><summary>दर्पण-पदार्थ</summary>

पउड़ी: लवै = बराबर का, पास पास का। होवनहार = अस्तित्व वाला। काहू = किसी ने भी। कीट = कीड़ी। हसति = हाथी।12।
</details>

<details><summary>दर्पण-भाषार्थ</summary>

अर्थ: पउड़ी: उस परमात्मा के बराबर का और कोई नहीं है, (अपने जैसा) वह खुद ही है स्वयं ही है (उस जैसा) और कोई नही। सदा से ही वह प्रभु अस्तित्व वाला चला आ रहा है, किसी ने उस (की) हस्ती का आखिरी छोर नहीं पाया। कीड़ी से लेकर हाथी तक सब में पूण तौर पर प्रभु व्यापक है, वह सर्व-व्यापक परमात्मा हर जगह प्रत्यक्ष प्रतीत हो रहा है।  
हे नानक! जिस आदमी को प्रभु ने अपने नाम का स्वाद बख्शा है, वह बंदा गुरु की शरण पड़ कर सदा उसे जपता है।12।
</details>

<details><summary>दर्पण-पदार्थ</summary>

पद्अर्थ: रसु = आनंद। जिह = जिन्होंने। सहजे = सहजि, अडोलता में (टिक के)। धनि = धन्य, भाग्यशाली। परवाणु = स्वीकार।1।
</details>

<details><summary>दर्पण-भाषार्थ</summary>

अर्थ: हे नानक! जो लोग अडोल अवस्था में टिक के प्रभु की याद का स्वाद लेते हैं, जिन्होंने इस आत्मिक आनंद के साथ सांझ डाली है, वे भाग्यशाली है, उनका ही जगत में पैदा सफल है।1।
</details>

<details><summary>दर्पण-पदार्थ</summary>

पउड़ी: ताहू को = उसी का। गनीऐ = समझना चाहिए। जासु रसन = जिस की जीभ। जसु = यश, महिमा। भनीऐ = उचारती है। साधू = गुरु। अनदिनु = हर रोज, हर समय। रंगे = रंग में, प्यार से। नामहि = नाम में। राता = मस्त। माइआ = मेहर, दया। बिधाता = बिधाते की, सुजनहार की। एकहि आवन = एक ही बार जनम। दरसि = दीदार में।13।
</details>

<details><summary>दर्पण-भाषार्थ</summary>

अर्थ: पउड़ी: (जगत में) उसी मनुष्य का आना सफल हुआ जानो, जिस की जीभ सदा परमात्मा की महिमा करती है। (जो लोग) गुरु की हजूरी में आ टिकते हैं, वह हर वक्त प्यार से प्रभु का नाम स्मरण करते हैं।  
जिस मनुष्य पर विधाता की मेहर की किरपा हुई, वह सदा परमात्मा के नाम में मस्त रहता है, (जगत में वही) आया समझो।  
हे नानक! जो मनुष्य परमात्मा के दीदार में लीन रहता है, (जगत में) उसका जनम एक ही बार होता है, वह मुड़ मुड़ जूनियों में नहीं आता।13।
</details>

<details><summary>दर्पण-पदार्थ</summary>

पद्अर्थ: यासु = जासु, जिसे। मनि = मन मे। दूजा भाउ = किसी और के साथ प्यार। त्रिसना = तृष्णा, माया का लालच। नामि = नाम मे। समाउ = लीन हो।1।
</details>

<details><summary>दर्पण-भाषार्थ</summary>

अर्थ: हे नानक! जिस प्रभु का नाम जपने से मन में आनंद पैदा होता है, (प्रभु से अलग) किसी और का मोह दूर हो सकता है, माया का लालच (और लालच से पैदा हुआ) दुख-कष्ट मिट जाता है, उसके नाम में टिके रहो।1।
</details>

[[0253]]
<details><summary>दर्पण-पदार्थ</summary>

पद्अर्थ: पउड़ी: जारउ = जला दो। दोऊ = दूसरा भाव। तिसहि = इस (दुर्मति) को। सोऊ = टिकोगे। मनहि = मन में। न हारीअै = व्यर्थ नहीं जाएगा। टेक = आसरा। तिह = उसने। हीअरै = हृदय में।14।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) बुरी मति और माया का प्यार जला दो, इसे त्याग के ही सुख में अडोल अवस्था में टिके रहोगे। जा के संतों की शरण पड़ो, इसी आसरे इस संसार-समुंद्र में से (सही सलामत) पार लांघ सकते हैं।  
जो बंदा एक प्रभू का नाम ले के अपने मन में परो लेता है, वह बारंबार जन्मों में नहीं आता।  
हे नानक! पूरे गुरू का आसरा लेने से मानस जनम व्यर्थ नहीं जाता। जिस मनुष्य के हृदय में एक प्रभू बस गया है, उसने आत्मिक आनंद हासिल कर लिया है।14।
</details>

<details><summary>दर्पण-पदार्थ</summary>

पद्अर्थ: अंतरि = अंदर। ईत ऊत के मीत = लोक परलोक में साथ देने वाला मित्र। गुरि = गुरू ने। उपदेसिआ = नजदीक दिखा दिया।1।
</details>

<details><summary>दर्पण-भाषार्थ</summary>

अर्थ: जिस मनुष्य को पूरा गुरू लोक-परलोक में साथ देने वाला परमात्मा नजदीक दिखा देता है, परमात्मा उस मनुष्य के मन में तन में हर समय आ बसता है। हे नानक! ऐसे प्रभू को सदा सिमरना चाहिए।1।
</details>

<details><summary>दर्पण-पदार्थ</summary>

पद्अर्थ: पउड़ी: तासु कउ = उसे। बिखिआ = माया। चारि छिअ = दस। सभु कोइ = हरेक जीव। का को = किस का? किसी का नहीं। सुत = पुत्र। बनिता = स्त्री। संचि = संचित करए इकट्ठी कर। पति = इज्जत। अपुनै घरि = अपने घर में, जिस घर में से कोई निकाल नहीं सकेगा। कलि = इस समय में, जनम ले के, जगत में आ के। ते ते = वह वह लोग।15।
</details>

<details><summary>दर्पण-भाषार्थ</summary>

अर्थ: पउड़ी: जो प्रभू आखिर में सहायता करता है, उसे हर वक्त याद रखो। ये माया तो दस दिनों की साथिन है, हरेक जीव इसे यहीं छोड़ के चला जाता है।  
माता, पिता, पुत्र, पुत्री कोई भी किसी का साथी नहीं है। घर-स्त्री कोई भी चीज कोई जीव यहाँ से साथ ले के नहीं जा सकता। (हे भाई!) ऐसी राशि-पूंजी इकट्ठी कर जिसका कभी नाश ना हो, और इज्जत से उस घर में जा सकें, जहाँ से कोई निकाल ना सके।  
हे नानक! जिन लोगों ने मानस जनम ले के सत्संग में प्रभू की सिफत-सालाह की, वे बार-बार जनम-मरण के चक्कर में नहीं आए।15।
</details>

<details><summary>दर्पण-पदार्थ</summary>

पद्अर्थ: मुखि = मुखी, जाने-माने। मिरतक = मृतक, मुरदे।1।
</details>

<details><summary>दर्पण-भाषार्थ</summary>

अर्थ: यदि कोई बड़ा सुंदर, अच्छे कुल वाला, समझदार, ज्ञानवान व धनवान भी हो, पर, हे नानक! जिन के अंदर भगवान की प्रीति नहीं है, वे मुर्दे ही कहे जाते हैं (भाव, विकारों में मरी हुई आत्मा वाले)।1।
</details>

<details><summary>दर्पण-पदार्थ</summary>

पद्अर्थ: पउड़ी: खटु = छे। खटु सासत्र = छे शास्त्र (सांख, न्याय, वैशेषिक, मीमांसा, योग, वेदांत। इनके कर्ता: कपिल, गौतम, कणाद, जेमनी, पतंजली व व्यास)। पूरकु = प्राण ऊपर चढ़ाने। कुंभक = पाण रोक के रखने। रेचक = प्राण बाहर निकालने। सोम पाक = स्वयं पाक, अपने हाथों रोटी पकाने वाला। अपरस = अस्पर्श, जो किसी (शूद्र आदि से) ना छूए। अनेता = ना नित्य रहने वाला, व्यर्थ। गनउ = मैं समझता हूँ।16।
</details>

<details><summary>दर्पण-भाषार्थ</summary>

अर्थ: पउड़ी: कोई मनुष्य छे शास्त्रों को जानने वाला हो, (प्राणयाम के अभ्यास में) श्वास ऊपर चढ़ाने, रोक के रखने व नीचे उतारने के कर्म करता हो, धार्मिक चर्चा करता हो, समाधियां लगाता हो, (स्वच्छता की खातिर) अपने हाथों से रोटी पकाता हो, जंगलों में रहता हो, पर यदि उसके मन में परमात्मा के नाम का ध्यान नहीं, तो उसने जो कुछ किया व्यर्थ ही किया।  
हे नानक! (कह–) जिस मनुष्य के मन में प्रभू जी नहीं बसते, उससे मैं एक नीच जाति के आदमी को बेहतर समझता हूँ।16।
</details>

<details><summary>दर्पण-पदार्थ</summary>

पद्अर्थ: कुंट = कूट, तरफ। दह दिसि = दसों दिशाएं। रेख = रेखा, लकीर, संस्कार। किरति = किए हुये।1।
</details>

<details><summary>दर्पण-भाषार्थ</summary>

अर्थ: हे नानक! जीव अपने किए कर्मों के संस्कारों के अनुसार चारों तरफ दसों दिशाओं में भटकते हैं। लिखे लेखों के मुताबिक ही सुख-दुख-मुक्ति अथवा जनम-मरण के चक्कर मिलते हैं।1।
</details>

<details><summary>दर्पण-पदार्थ</summary>

पद्अर्थ: पवड़ी = पंथु = (जिंदगी का) रास्ता। उदिआन = उद्यान, जंगल।17।
</details>

<details><summary>दर्पण-भाषार्थ</summary>

अर्थ: पवड़ी- करतार स्वयं ही (जगत के कार्य-व्यवहार का) सबब बनाने वाला है। कोई जीव उसके द्वारा लिखे लेख को मिटा नहीं सकता। सृजनहार भूलने वाला नहीं है, (जो भी काम वह करता है, उसमें गलती नहीं रह जाती, इस वास्ते) कोई काम उसे दूसरी बार (ठीक करके) नहीं करना पड़ता।  
किसी जीव को खुद ही (जिंदगी का सही) रास्ता दिखाता है, किसी को खुद ही जंगल में भटका के पछुतावे की ओर ले जाता है।  
ये सारा जगत-खेल प्रभू ने स्वयं ही बनाया है। हे नानक! जो कुछ वह जीवों को देता है, वही उन्हें मिलता है।17।
</details>

<details><summary>दर्पण-पदार्थ</summary>

पद्अर्थ: बिलछत = विलसित, आत्मिक आनंद भोगते हुए।1।
</details>

<details><summary>दर्पण-भाषार्थ</summary>

अर्थ: हे नानक! अनेकों जीव, जिनकी गिनती नहीं की जा सकती, परमात्मा का नाम जपते हैं (उनके पास सिफत-सालाह के इतने खजाने इकट्ठे हो जाते हैं कि) वे उन खजानों को खाते-खरचते-भोगते हैं, पर वह कभी खत्म नहीं होते।1।
</details>

<details><summary>दर्पण-पदार्थ</summary>

पद्अर्थ: पउड़ी: खूना = ऊन, कमी। पाहि = पास। भावै = जैसे प्रभू को भाता है। तह तह = वहां वहां। भावै तह तह जाहि = (भक्त जन) उसकी रजा में चलते हैं। सहज = अडोलता। गुणतास = गुणों का खजाना परमात्मा। बिगसहि = खिले रहते हैं। गनीव = धनाढ, ग़नी। ग्रिहि = हृदय घर में। खेदु = कलेश। डानु = दण्ड।18।
</details>

<details><summary>दर्पण-भाषार्थ</summary>

अर्थ: पउड़ी: प्रभू सब ताकतों का मालिक है, उसके पास किसी भी चीज की कमी नहीं। उसके भक्त जन उसकी रजा में चलते हैं, उन्हें वह सब कुछ देता है। प्रभू का नाम-धन भक्तों की राशि पूँजी है, इसी खजाने को वे सदा इस्तेमाल करते हैं। वे सदा गुणों के खजाने प्रभू को सिमरते हैं और इससे उनके अंदर क्षमा-निम्रता-आत्मिक आनंद व अडोलता (आदि गुण प्रफुल्लित होते हैं)।  
वह जिन पर कृपा करता है, वह आत्मिक आनंद से जीवन की खेल खेलते हैं और सदा खिले रहते हैं। वे सदा ही धनवान हैं, उनके माथे चमकते हैं, उनके हृदय में बेअंत नाम-धन है।  
जिन पर प्रभू मेहर की नजर करता है, उनकी आत्मा को कोई कलेश नहीं, कोई दुख नहीं (जीवन-वणज में उन्हें कोई जिंमेदारी) बोझ नहीं लगती। हे नानक! जो मनुष्य प्रभू को अच्छे लगते हैं, (जीवन-व्यापार में) वह कामयाब हो जाते हैं।18।
</details>

[[0254]]
<details><summary>दर्पण-पदार्थ</summary>

पद्अर्थ: गनि मिनि = गिन मिन के, गिन कि माप के। सरपर = अवश्य, जरूर। अनित आस = नित्य ना रहने वाले पदार्थों की आशा।1।
</details>

<details><summary>दर्पण-भाषार्थ</summary>

अर्थ: (हे भाई!) मन में अच्छी तरह विचार के देख लो, सारा जगत जरूर (अपनी अपनी बारी यहाँ से) चला जाएगा (फिर नाशवान के लिए आस क्यूँ?) हे नानक! प्रभु का नाम मनुष्य के मन को (आशा आदि के) रोगों से बचा लेता है, गुरु की शरण पड़ने से नाश-वंत पदार्थों की आस मिट जाती है।1।
</details>

<details><summary>दर्पण-पदार्थ</summary>

पउड़ी: रवहु = याद करो। नीत = नित्य। सासि सासि = हरेक श्वास के साथ। बिसासा = विश्वास, एतबार। बिलम = विलम्ब, देरी। बंधु = बंधन, रुकावट। बेरा = बेला। फंधु = फंदा, रस्सा। पेखि = देख। लपटाहि = लिपटते हैं, चिपकते हैं। जाहू मसतकि = जिसके माथे पर। प्रिअहि = प्रिय के, प्यारे के।19।
</details>

<details><summary>दर्पण-भाषार्थ</summary>

अर्थ: पउड़ी: (हे मित्र!) श्वास-श्वास सदा गोबिंद का नाम जपो, प्रभु के गुण चेते करते रहो, (देखना) ढील ना करनी, इस शरीर का कोई भरोसा नहीं। बालपन हो, जवानी हो या बुढ़ापा हो (मौत के आने में किसी भी वक्त) कोई रुकावट नहीं है। उस वक्त का पता नहीं लग सकता, जब जम का फंदा (गले में) आ पड़ता है। देखो! ज्ञानवान हो, तवज्जो जोड़ने वाले हों, चाहे समझदार (सियाणे) हों, किसी ने भी सदा इस जगह टिके नहीं रहना। मूर्ख ही उन पदार्थों को जफ्फा मारते हैं जिन्हें (अपनी अपनी बारी) सारी दुनिया छोड़ गई।  
जिस मनुष्य के माथे पर भाग्यों के लेख अंकुरित हों, वह गुरु की कृपा से सदा प्रभु का नाम स्मरण करता रहता है। हे नानक! जिन्होंने प्यारे प्रभु का सुहाग (खसमाना) नसीब है, उनका ही जगत में आना मुबारक है।19।
</details>

<details><summary>दर्पण-पदार्थ</summary>

पद्अर्थ: घोखे = बारीकी से पढ़ के देखे हैं। आन = कोई और। जुगादी = जुगों के आदि से। होवत = आगे को भी, कायम रहने वाला।1।
</details>

<details><summary>दर्पण-भाषार्थ</summary>

अर्थ: सारे वेद-शास्त्र विचार के देख लिए हैं, इनमें से कोई भी ये नहीं कहता कि परमातमा के बिना कोई और भी सदा स्थिर रहने वाला है। हे नानक! एक परमात्मा ही है जो जगत के शुरू से है, युगों के आरम्भ से है, अब भी है और आगे भी रहेगा।1।
</details>

<details><summary>दर्पण-पदार्थ</summary>

पउड़ी: घालहु = दृढ़ करो। मनहि = मन में। जत कत = हर जगह। घूलहि = भीगेगा, रस लेगा। मन = हे मन! कलि महि = मानव जीवन में।
</details>

<details><summary>दर्पण-टिप्पनी</summary>

(नोट: किसी खास युग के बारे में यहाँ जिक्र नहीं चल रहा)।
</details>

<details><summary>दर्पण-पदार्थ</summary>

पद्अर्थ: पुनह चरना = (पुनह+चरन, पुनह = दुबारा, दूसरी बार, चरन = आचरण, कर्म) किसी पाप कर्म का असर मिटाने के लिए किए गए कर्म, बतौर पश्चाताप किया गया कर्म। थिति = स्थिति, आत्मिक टिकाव, शांति। गुरि = गुरु ने।20।
</details>

<details><summary>दर्पण-भाषार्थ</summary>

अर्थ: पउड़ी।  
(हे भाई!) अपने मन में (ये सच्चाई) अच्छी तरह बैठा लो कि प्रभु के बिना और कोई सदा स्थिर नहीं है, ना कोई अब तक हुआ है ना ही होगा। हर जगह वह प्रभु ही मौजूद है।  
हे मन! अगर तू उस सदा स्थिर हरि की शरण पड़े, तो ही रस पाएगा। इस मानव जनम में एक प्रभु का नाम ही है जो किये विकारों का प्रभाव मिटा सकता है। परमात्मा की भक्ती के बिना और कहीं भी मन को शान्ति नहीं मिलती। अनेक ही लोग (हरि स्मरण के बिना) विभिन्न तरह की मेहनत कर करके आखिर में पछताते ही हैं।  
हे नानक! गुरु ने जिस को हरि-नाम की दाति दे दी, उसने महा = रस वाला (अत्यंत स्वादिष्ट) नाम-अमृत घोल के पी लिया (भाव, उसने बड़े प्रेम के साथ नाम जपा जिस में से ऐसा स्वाद आया जैसे किसी अति मीठे शर्बत आदि में से)।20।
</details>

<details><summary>दर्पण-पदार्थ</summary>

पद्अर्थ: ङणि = गिन के। घाले = भेजता है। दिवस = दिन। तिलु सार = तिल जितना भी। लोरहि = लोचना, अभिलाशा रखना।
</details>

<details><summary>दर्पण-भाषार्थ</summary>

अर्थ: (जीव की उम्र के) सारा दिन श्वास गिन के ही (जीव को जगत में) भेजता है, (उस गिनती से) एक तिल जितना भी कम-ज्यादा नहीं होता। हे नानक! वे लोग मूर्ख हैं जो मोह की भटकना में पड़ कर (प्रभु द्वारा मिली उम्र से ज्यादा) जीने की तमन्ना रखते हैं।1।
</details>

<details><summary>दर्पण-पदार्थ</summary>

पउड़ी: ङ्रासै = ग्रसता है। साकत = माया से ग्रसे हुए, ईश्वर से टूटे हुए। प्रभि = प्रभु ने। चीन = पहचाना। ङणती ङणी = गिनती गिनने से, सोचें सोचने से। सरपर = अवश्य, जरूर।21।
</details>

<details><summary>दर्पण-भाषार्थ</summary>

अर्थ: पउड़ी: मौत का डर उन लोगों को ग्रसता है जिन्हें प्रभु ने अपने से विछोड़ दिया है, उन्होंने व्यापक प्रभु को नहीं पहिचाना, और वे अनेक जूनियों में जन्म लेते मरते रहते हैं।  
(मौत का सहम उतार के) प्रभु के साथ सांझ उन्होंने ही डाली, प्रभु से तवज्जो उन्होंने ही जोड़ी, जिन्हें प्रभु ने मेहर करके ये दाति दी।  
(ये शरीर) कच्चा घड़ा है इसने जरूर टूटना है, सोचें सोचने से (भी इस होनी से) कोई बच नहीं सकता।  
(पर) हे नानक! (कोई लम्बी उम्र जी गया, कोई थोड़ी) उसी को जीना समझो जिसने जीते-जी परमात्मा का स्मरण किया है, स्मरण करने वाला मनुष्य छुपा नहीं रहता, जगत में नाम भी कमाता है।21।3।
</details>

<details><summary>दर्पण-टिप्पनी</summary>

नोट: अंक 3 का भाव है कि अक्षर ‘ङ’ की 3 पउड़ीयां आ चुकी हैं।
</details>

<details><summary>दर्पण-पदार्थ</summary>

पद्अर्थ: चिति = चिक्त में। चितवउ = मैं चितवता हूँ। चरणारबिंद = चरण+अरविंद, चरण कमल, सुंदर चरण। ऊध = उलटा हुआ, माया की ओर पलटा हुआ। आपहि = खुद ही।
</details>

<details><summary>दर्पण-टिप्पनी</summary>

नोट: ‘गुोबिंद’ में से अक्षर ‘ग’ के साथ दो मात्राएं ‘ु’ व ‘ो’ लगी हैं। असल शब्द ‘गोबिंद’ है, पर यहां ‘गुबिंद’ पढ़ना है।
</details>

<details><summary>दर्पण-भाषार्थ</summary>

अर्थ: (मैं तो अपने) चिक्त में प्रभु सुंदर चरण टिकाता हूँ (जो जीव ये काम करता है उसका माया की ओर) उल्टा हुआ मन (सीधा हो के) कमल फूल की तरह खिल जाता है। हे नानक! गुरु की शिक्षा से गोबिंद स्वयं ही उस हृदय में आ प्रगट होता है।1।
</details>

<details><summary>दर्पण-पदार्थ</summary>

पद्अर्थ: ऊआ दिन = उस दिन। चार = सुंदर। बिचार = विचार। दूआ = दूसरा भाव, माया का प्यार। द्रिसटेता = दर्शन किया। अंजनु = सुरमा। जिह = जिस की।22।
</details>

<details><summary>दर्पण-भाषार्थ</summary>

अर्थ: पउड़ी: वह दिन भाग्यों वाला, वह समय भाग्यशाली समझो जब (किसी जीव का माथा) गुरु के सुंदर चरणों से लगे। (प्रभु के दीदार की खातिर जीव) चारों तरफ दसों दिशाओं में भी भटक आए (तब भी सफलता नहीं मिलती) दीदार तभी होता है, जब उसकी मेहर हो (और मेहर होने से ही गुरु की संगति मिलती है)।  
गुरु की संगति में मन पवित्र हो जाता है, विचार स्वच्छ हो जाते हैं, माया का सारा प्यार समाप्त हो जाता है।  
हे नानक! (गुरु की बख्शी) सूझ का अंजन जिसकी आँखों में पड़ता है, उसे (हर जगह) एक परमात्मा के ही दर्शन होते हैं, वह और सभी चितवनें (सोचें) विसार देता है (और एक परमात्मा को ही चितवता रहता है)।22।
</details>

<details><summary>दर्पण-पदार्थ</summary>

पद्अर्थ: सीतल = ठण्डी। छंत = छंद, गीत। गाइ = गा के। दास दसाइ = दासों का दास।1।
</details>

<details><summary>दर्पण-भाषार्थ</summary>

अर्थ: हे नानक! (कह:) हे प्रभु! मैं तेरे दासों का दास हूँ। मुझ पर ऐसी मेहर कर कि तेरी महिमा की वाणी गा के मेरे दिल में ठंड पड़ जाए, मेरा मन सुखी हो जाए।1।
</details>

<details><summary>दर्पण-पदार्थ</summary>

पउड़ी: छोहरे = बालके, दास। पानीहारे = पानी भरने वाले। छारु = चरण धूल। भगवंता = हे भगवान! छारु की पुतरी = मिट्टी की पुतली। मन = हे मन!।23।
</details>

<details><summary>दर्पण-भाषार्थ</summary>

अर्थ: पउड़ी: हे भगवान! अपनी मेहर कर, मैं तेरे संतजनों की चरणधूड़ हो जाऊँ। मैं तेरा दास हूँ, तेरा बच्चा हूँ (मेहर कर) तेरे दासों के दासों का मैं पानी भरने वाला बनूँ (उनकी सेवा में मुझे आनंद प्रतीत हो)।  
हे मन! सारी चतुराई समझदारी छोड़ के संत जनों का आसरा पकड़।  
हे नानक! संत जन जिस मनुष्य की सहायता करते हैं, उसका भी ये शरीर चाहे मिट्टी का पुतला है, पर इसी में वह ऊँची से ऊँची आत्मिक अवस्था हासिल कर लेता है।23।
</details>

[[0255]]
<details><summary>दर्पण-पदार्थ</summary>

पद्अर्थ: फूलहि = फूलते हैं, अकड़ते हैं, अहंकार करते हैं। काची = नाशवान। बिकार = बेकार, व्यर्थ। अहंबुधि = अहंकार भरी बुद्धि, मैं मैं करने वाली अक्ल।1।
</details>

<details><summary>दर्पण-भाषार्थ</summary>

अर्थ: जो लोग दूसरों पर धक्का जुल्म करके बहुत मान करते हैं, (शरीर तो उनका भी नाशवान है) उनका नाशवान शरीर व्यर्थ चला जाता है। वे ‘मैं बड़ा’ ‘मैं बड़ा’ करने वाली मति के बंधनों में जकड़े जाते हैं। हे नानक! इन बंधनों से प्रभु का नाम ही छुड़ा सकता है।1।
</details>

<details><summary>दर्पण-पदार्थ</summary>

पउड़ी: नलिनी = तोते को पकड़ने वाला यंत्र। एक चरखी जिस पर चोगा डाला जाता है, नीचे पानी का बरतन रखा होता है, तोता चोगे की लालच में उस पर बैठता है, चरखी पलट जाती है, तोता नीचे पानी देख के चरखी को कस के पकड़ लेता है और वह खुद ही पकड़ा जाता है। सूआ = तोता। ठाकुरि = ठाकुर ने। बसुधा = धरती। जिह = जिस ने। मुरारी = परमात्मा।24।
</details>

<details><summary>दर्पण-भाषार्थ</summary>

अर्थ: पउड़ी: जो मनुष्य ये समझने लग जाता है कि मैं बड़ा बन गया हूँ, वह इस अहंकार में ऐसे बंध जाता है जैसे तोता (चोगे के) भुलेखे में नलिनी से पकड़ा जाता है। जब मनुष्य ये समझता है कि मैं भक्त हो गया हूँ, मैं ज्ञानवान बन गया हूँ, तो आगे से प्रभु ने उसके इस अहंकार का मूल्य रक्ती भर भी नहीं डालना होता।  
जब मनुष्य ये समझ लेता है कि मैं बढ़िया धार्मिक व्याख्यान कर लेता हूँ तो फिर वह एक फेरी वाले व्यापारी की तरह ही धरती पर चलता फिरता है (जैसे फेरी वाला सौदा और लोगों को ही बेचता है, वैसे ही ये खुद भी कोई आत्मिक लाभ नहीं कमाता)।  
हे नानक! जिस मनुष्य ने साधु-संगत में जा के अपने अहंकार का नाश किया है, उसे परमात्मा मिलता है।24।
</details>

<details><summary>दर्पण-पदार्थ</summary>

पद्अर्थ: झालाघे = सवेरे, अमृत बेला। उठि = उठ के। निसि = रात। बासुर = दिन। कारा = काढ़ा, झुरना, चिन्ता फिक्र। न बिआपई = जोर नहीं डाल सकेगा। उपाधि = झगड़े आदि का स्वाभाव।1।
</details>

<details><summary>दर्पण-भाषार्थ</summary>

अर्थ: हे नानक! (कह: हे भाई!) अमृत बेला में उठ के प्रभु का नाम जप (इतना ही नहीं) दिन रात हर वक्त याद कर। कोई चिन्ता-फिक्र तेरे पर जोर नहीं डाल सकेगा, तेरे अंदर से वैर-विरोध झगड़े वाला स्वभाव ही मिट जाएगा।1।
</details>

<details><summary>दर्पण-पदार्थ</summary>

पउड़ी: साकत = माया ग्रसित जीव, ईश्वर से टूटा हुआ। बीआ = दूसरा। कसंमल = पाप, कसमल। मनूआ = मन के। द्रुसटाई = दुष्ट, बुरे ख्याल। गुसाई = धरती का पति, प्रभु।25।
</details>

<details><summary>दर्पण-भाषार्थ</summary>

अर्थ: (हे वणजारे जीव!) परमात्मा के नाम का व्यापार कर, तेरा (हर किस्म का) चिन्ता-फिक्र मिट जाएगा। प्रभु से विछुड़ा हुआ आदमी चिन्ता-फिक्र में ही आत्मिक मौत मरता रहता है, क्योंकि उसके हृदय में (परमात्मा को बिसार के) माया का प्यार बना होता है।  
हे भाई! सत्संग में जा के परमात्मा की आत्मिक जीवन देने वाली महिमा सुनने से, तेरे मन में से सारे पाप विकार झड़ जाएंगे।  
हे नानक! जिस मनुष्य पर सृष्टि का मालिक प्रभु मेहर करता है (उसके अंदर नाम बसता है, और) उसके काम-क्रोध आदि सारे वैरीयों का नाश हो जाता है।25।
</details>

<details><summary>दर्पण-पदार्थ</summary>

पद्अर्थ: मीत = हे मित्र! ञतन = जतन, यत्न। जीवत रहहु = आत्मिक जीवन हासिल करोगे।1।
</details>

<details><summary>दर्पण-भाषार्थ</summary>

अर्थ: हे मित्र! (बेशक) अनेक तरह के यत्न तुम करके देखो, (यहां सदा के लिए) टिके नहीं रह सकते। हे नानक! (कह:) यदि प्रभु के नाम से प्यार डालोगे, अगर सदैव हरि नाम सिमरोगे, तो आत्मिक जीवन मिलेगा।1।
</details>

<details><summary>दर्पण-पदार्थ</summary>

पद्अर्थ: पवड़ी = हेत = मोह। ञाणहु = जानो, समझ लो। केत = कितने? गणउ = मैं गिनूँ। सकउ = सकूँ। न गणि सकउ = मैं गिन नही सकता। ञो = जो कुछ। पेखउ = मैं देखता हूँ। का सिउ = किस से? संगु = साथ। सही = ठीक। चित = हे चिक्त! कूप ते = कूएं में से। तिह = उस (मनुष्य) को। भ्रम ते = भटकना से। भिंन = भिन्न, अलग। करउ = करूँ, मैं करता हूँ। कै हाथि = के हाथ में। ते कारन = वह सारे सबब।26।
</details>

<details><summary>दर्पण-भाषार्थ</summary>

अर्थ: पवड़ी- (हे भाई!) बात अच्छी तरह समझ लो कि ये दुनिया वाले मोह नाश हो जाएंगे। कितने (जीव जगत से) चले गए हैं, ये गिनती ना मैं करता हूं, ना कर सकता हूँ। जो कुछ मैं (आँखों से) देख रहा हूँ, वह नाशवान है, (फिर) पक्की प्रीति किस के साथ डाली जाए? हे मेरे चिक्त! ये दरुस्त जान कि माया के साथ प्यार झूठा है।  
(हे प्रभु!) जिस मनुष्य पर तू मेहरवान होता है, उसे मोह के अंध-कूप में से तू निकाल लेता है। ऐसे मनुष्य माया वाली भटकना से बच जाते हैं। ऐसा आदमी ही संत है, वह ही सही जीवन को समझता है।  
हे नानक! (कह:) मैं उस प्रभु की महिमा करता हूँ, जो (मेहर करके महिमा करने का ये) सबब मेरे वास्ते बनाता है, जिसके हाथ में ही ये करने की स्मर्था है, और जो सारे सबब बनाने के काबिल भी है (यही एक तरीका है, ‘माया रंग’ से बचे रहने का)।26।  
अर्थ: हे नानक! गुणों का खजाना गोबिंद जिस मनुष्य के मन से भूलता नहीं है, उसके वह मोह के बंधन टूट जाते हैं जो जनम मरन के चक्कर में डालते हैं, वह मनुष्य गुरु की सेवा करके आत्मिक आनंद प्राप्त करता है।1।
</details>

<details><summary>दर्पण-पदार्थ</summary>

पद्अर्थ: पउड़ी: ब्रिथा = खाली। हीऐ = हिरदै में। महल = अवसर, सबब। साध = गुरु। साध = गुरु। अपन = प्रभु खुद ही। टोहे टाहे = देखे भाले हैं। भवन = ठिकाने, आसरे, घर। तिह = उन लोगों ने। कदि के = चिर दे, कई जन्मों के किए हुए।27।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) सिर्फ एक परमात्मा की सेवा भक्ति करो जिसके दर से कोई (जाचक) खाली नहीं जाता। अगर तुम्हारे मन में तन में, मुंह में, हृदय में प्रभु बस जाए, तो मुंह मांगा पदार्थ मिलेगा।  
पर इस सेवा-भक्ति का मौका उसी को मिलता है, जिस पर गुरु दयाल हो। और गुरु की संगति में मनुष्य तब टिकता है, अगर प्रभु स्वयं कृपा करे।  
हमने सभी जगहें तलाश के देख ली हैं, प्रभु के भजन के बिना आत्मिक सुख कहीं भी नहीं। जो लोग गुरु की हजूरी में स्वयं को लीन कर लेते हैं, उनसे तो यमदूत भी एक किनारे हो जाते हैं (उन्हें तो मौत का डर भी छू नहीं सकता)।  
हे नानक! (कह:) मैं बारंबार गुरु से कुर्बान जाता हूँ। जो मनुष्य गुरु के दर पर आ गिरता है, उसके कई जन्मों के किए बुरे कर्म के संस्कार नाश हो जाते हैं।27।
</details>

<details><summary>दर्पण-पदार्थ</summary>

पद्अर्थ: ठाकि = रोक। दरि = प्रभु के दर पर। प्रभि = प्रभु ने। धनि धंनि = बड़े भाग्यों वाले।1।
</details>

<details><summary>दर्पण-भाषार्थ</summary>

अर्थ: (हे प्रभु!) जिस पर तू मेहर करता है, उनके राह में तेरे दर पर पहुँचने पर कोई रोक नहीं पैदा होती (कोई विकार उन्हें प्रभु चरणों में जुड़ने से रोक नहीं सकता)। हे नानक! (कह:) वे लोग बड़े भाग्यशाली हैं, जिन्हें प्रभु ने अपने बना लिया है।1।
</details>

[[0256]]
<details><summary>दर्पण-पदार्थ</summary>

पउड़ी: ठाहहि = दुखाते। ठहकि ठहकि = खप खप के, खहि खहि के, दूसरों के साथ वैर विरोध बना बना के। जीअ रसिआ = जिंद में रच जाता है। भाइआ = प्यारा लगा।28।
</details>

<details><summary>दर्पण-भाषार्थ</summary>

अर्थ: पउड़ी: जो मनुष्य (माया के) सारे (मोह) त्याग के सिर्फ प्रभु-चरणों में जुड़े रहते हें, वह (फिर मायावी पदार्थों की खातिर दूसरों से) वैर-विरोध बना बना के आत्मिक मौत सहेड़ते हैं, उनके अंदर कभी आत्मिक आनंद नहीं आ सकता।  
जो मनुष्य गुरमुखों की संगति में निवास रखता है, उसके मन में शीतलता बनी रहती है, प्रभु का आत्मिक अमरता देने वाला नाम उसकी जिंद में रच जाता है।  
हे नानक! जो मनुष्य प्यारे परमात्मा को अच्छा लगने लग जाता है, उसका मन (माया की तृष्णा रूपी आग में से बच के) सदा शांत रहता है।28।
</details>

<details><summary>दर्पण-पदार्थ</summary>

पद्अर्थ: दे करि = दे के। कला = ताकत। ते = से।1।
</details>

<details><summary>दर्पण-भाषार्थ</summary>

अर्थ: हे नानक! (ऐसे अरदास कर-) हे सारी ताकतें रखने वाले प्रभु! मैं अनेक बार तुझे नमस्कार करता हूँ। मुझे माया के मोह में फिसलने से अपना हाथ दे के बचा ले।1।
</details>

<details><summary>दर्पण-पदार्थ</summary>

पउड़ी: डेरा = सदा टिके रहने के लिए जगह। जानु = पहचान। संजम = (टिके रहने की) जुगति। सबदि = शब्द द्वारा। स्रम = श्रम, मेहनत। घालै = यत्न करता है, घालना घालने वाला। तसू = रक्ती भर भी। मिति = मर्यादा, रीति।29।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) ये संसार तेरे सदा टिके रहने वाली जगह नहीं है, उस ठिकाने को पहिचान, जो असल पक्की रिहायश वाला घर है। गुरु के शब्द में जुड़ के ये सूझ हासिल कर कि उस घर में सदा टिके रहने की क्या जुगति है।  
मनुष्य इस दुनियावी डेरे की खातिर बड़ी मेहनत करके कोशिशें करता है, पर (मौत आने पर) इनमें से कुछ भी रक्ती भर भी इसके साथ नहीं जाता।  
उस सदीवी ठिकाने की रीत-मर्यादा की सिर्फ उस मनुष्य को समझ पड़ती है, जिस पर पूरन प्रभु की मेहर की नजर होती है।  
हे नानक! साधु-संगत में आ के जो मनुष्य सदीवी अटल आत्मिक आनंद वाला ठिकाना ढूँढ लेते हैं, उनका मन (इस नाशवान संसार के घरों आदि खातिर) नहीं डोलता।
</details>

<details><summary>दर्पण-पदार्थ</summary>

पद्अर्थ: धरमराइ ढाह = (आत्मिक जीवन के महल को) धर्मराज की ढाह, आत्मिक जीवन की इमारत को विकारों को बाढ़ की लपेट। किनहि = किसी भी विकार ने। बंध न घालिओ = आत्मिक जीवन के रास्ते में रोक नही डाली। सनबंध = संबंध, नाता, प्रीति।1।
</details>

<details><summary>दर्पण-भाषार्थ</summary>

अर्थ: हे नानक! जिस लोगों ने साधु-संगत में नाता जोड़ा, वह हरि का नाम जप के (विकारों के हड़ में से) बच निकले। उन (के आत्मिक जीवन की इमारत) को विकारों के बाढ़ से नुकसान नहीं होता। कोई भी विकार उनके जीवन-राह में रोक नहीं डाल सकता।1।
</details>

<details><summary>दर्पण-पदार्थ</summary>

पउड़ी: बिकराल = डरावनी। सहजे = सहिज, अडोल अवस्था में। निहाल = प्रसन्न। जापै = पैदा होती है, बनी रहती है। जमि = पैदा हो के।30।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) प्रभु तुम्हारे साथ (हृदय में) बस रहा है, तुम उसे जंगल जंगल कहाँ ढूँढते फिरते हो? ओर कहाँ तलाशते फिरते हो? खोज इस मन में ही (करनी है)। साधु संगत में (पहुँच के) भयानक अहंकार वाली मति की बनी हुई ढेरी को गिरा दो (इस तरह अंदर ही प्रभु का दर्शन हो जाएगा, प्रभु का) दर्शन करके आत्मा खिल उठेगी, आत्मिक आनंद मिलेगा, अडोल अवस्था में टिक जाओगे।  
जब तक अंदर अहंकार का ढेर बना रहता है, आदमी पैदा होता मरता है, जूनियों के चक्कर में दुख भोगता है, मोह में मस्त हो के (माया के साथ) चिपका रहता है, अहं के कारन जनम मरन में पड़ा रहता है।  
हे नानक! जो लोग इस जनम में साधु जनों की शरण आ पड़ते हैं, उनकी (मोह से उपजी) दुखों की फाहियां (जंजीरें) काटी जाती हैं, उन्हें प्रभु अपने चरणों में जोड़ लेता है।30।
</details>

<details><summary>दर्पण-पदार्थ</summary>

पद्अर्थ: दूत = हे मेरे दूतो! (बताया गया है कि धर्मराज अपने दूतों से कह रहा है)।1।
</details>

<details><summary>दर्पण-भाषार्थ</summary>

अर्थ: (धर्मराज कहता है:) हे मेरे दूतो! जहाँ साधु जन परमात्मा का भजन कर रहे हों, जहाँ नित्य कीर्तन हो रहा हो, तुम उस जगह के पास ना जाना। (अगर तुम वहां चले गए तो इस खुनामी से) ना मैं बचूँगा, ना तुम बचोगे।1।
</details>

<details><summary>दर्पण-पदार्थ</summary>

पउड़ी: रण ते = जगत की रण भूमि से। सीझिऐ = जीतते हैं। आतम = अपने आप को। अन = द्वैत। मरै = स्वैभाव की ओर से मरे। सोभादु = दोनों बाहों से तलवार चलाने वाला सूरमा। मणी = अहंकार। सूरतण = शूरवीरता, बहादुरी। टेक = ओट। रैणि = रात। रेण = चरण धूल। एऊ = यही, ऐसे ही।31।
</details>

<details><summary>दर्पण-भाषार्थ</summary>

अर्थ: पउड़ी: इस जगत रण-भूमि में अहंकार से हो रही जंग से तभी कामयाब हो सकते हैं, अगर मनुष्य अपने आप को जीत ले। जो मनुष्य अहंकार व द्वैत से मुकाबला करके अहंकार की ओर से मर जाता है, वही बड़ा शूरबीर है।  
जो मनुष्य गुरु की शिक्षा ले के अहंकार को खत्म कर लेता है, संसारिक वासना से अजेय हो जाता है, अपने मन को अपने वश में कर लेता है, वह मनुष्य परमात्मा को मिल जाता है (संसारिक रणभूमि में) उसी की पोशाक शूरवीरों वाली समझो।  
हे नानक! जो मनुष्य एक परमात्मा का ही आसरा-सहारा लेता है, किसी और को अपना आसरा नहीं समझता, सर्व-व्यापक बेअंत प्रभु को दिन रात हर वक्त स्मरण करता रहता है, अपने इस मन को सभी की चरण-धूल बनाता है -जो मनुष्य ये कर्म कमाता है, वह परमात्मा की रजा को समझ लेता है, सदा आत्मिक आनंद पाता है, पिछले किए कर्मों के लेख उसके माथे पर प्रगट हो जाते हैं।31।
</details>

<details><summary>दर्पण-पदार्थ</summary>

पद्अर्थ: अरपउ = मैं अर्पित कर दूँ। मोहि = मुझे। जोह = देखनी, दृष्टि।1।
</details>

<details><summary>दर्पण-भाषार्थ</summary>

अर्थ: हे नानक! (कह:) जो मनुष्य मुझे ईश्वर से मिला दे, मैं उसके आगे अपना तन-मन-धन सब कुछ भेट कर दूँ। (क्योंकि प्रभु को मिल के) मन की भटकना और सहम दूर हो जाते हैं, जम की नजर भी खत्म हो जाती है, (मौत का सहम भी खत्म हो जाता है)।1।
</details>

[[0257]]
<details><summary>दर्पण-पदार्थ</summary>

पद्अर्थ: निधि = खजाना। तपति = जलना, तपश। त्रास = डर। पंथ = रास्ता। जासुमनि = जिसके मन में। महली = प्रभु के घर में। ठाउ = स्थान। ताह संगि = तेरे साथ। ताता = जलन, कष्ट। आपहि = खुद ही।32।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) उस गोबिंद राय के साथ प्यार डाल जो सारे गुणों का खजाना है, मन-इच्छित फल हासिल करेगा, तेरे मन की (तृष्णा की आग) तपश दूर हो जाएगी। जिस मनुष्य के मन में प्रभु का नाम बस पड़े, उसका जमों के रास्ते का डर मिट जाता है (मौत का सहम खत्म हो जाता है)।  
(हे भाई! नाम की इनायत से) उच्च आत्मिक अवस्था हासिल करेगा, तेरी बुद्धि रौशन हो जाएगी, प्रभु चरणों में तेरी तवज्जो टिकी रहेगी। (माया वाली) भटकना छोड़, धन-जवानी-राज किसी चीज ने भी तेरे साथ नहीं जाना; सत्संग में रहके प्रभु का नाम स्मरण किया कर। बस! यही अंत में तेरे काम आएगा। (प्रभु का हो के रह) जब प्रभु स्वयं दुख-कष्ट दूर करने वाला (सिर पर) हो तो कोई मानसिक कष्ट नहीं रह सकता।  
हे नानक! (कह:) प्रभु खुद माता-पिता की तरह हमारी पालना करता है।32।
</details>

<details><summary>दर्पण-पदार्थ</summary>

पद्अर्थ: संचि = इकट्ठी करके। साकत = माया ग्रसित जीव।1।
</details>

<details><summary>दर्पण-भाषार्थ</summary>

अर्थ: हे नानक! माया-ग्रसित जीव माया की खातिर कई तरह की दौड़-भाग करते हैं, पर संतुष्ट नहीं होते, तृष्णा खत्म नहीं होती, माया जोड़-जोड़ के आत्मिक मौत सहेड़ लेते हैं, माया भी साथ नहीं निभती।1।
</details>

<details><summary>दर्पण-पदार्थ</summary>

पउड़ी: बंच = ठगी। बल छल = छल कपट, फरेब। स्रम = श्रम, मेहनत। गावार = हे मूर्ख! अउसर = अवसर, समय। थिति = शांति, टिकाव। सिख = शिक्षा। असनेहु = नेह, स्नेह, प्यार (दो पंजाबी रूप = ‘नेहु’ और ‘असनेहु’; देखें ‘गुरबाणी व्याकरण’)।33।
</details>

<details><summary>दर्पण-भाषार्थ</summary>

अर्थ: पउड़ी: हे मूर्ख! किसी ने भी यहाँ सदा बैठे नहीं रहना, क्यूँ पैर पसार रहा है? (क्यूँ माया के पसारे पसार रहा है?) तू सिर्फ माया वास्ते ही कई पापड़ वेल रहा है, अनेक ठगी-फरेब कर रहा है।  
हे मूर्ख! तू धन जोड़ रहा है, (धन की खातिर) दौड़-भाग करता है, और थक-टूट जाता है, पर अंत के समय ये धन तेरी जिंद के काम नहीं आएगा।  
(हे भाई!) गुरमुखों की शिक्षा ध्यान से सुन, परमात्मा का भजन कर, आत्मिक शान्ति (तभी) मिलेगी। सदा सिर्फ परमात्मा से (दिल से) प्रीति बना, यही प्यार सदा कायम रहने वाला है।  
(पर) हे नानक! (कह: हे प्रभु!) ये जीव बिचारे (माया के मुकाबले में बेबस) हैं, जिधर तू इन्हें लगाता है, उधर ही लगते हैं, हरेक सबब तेरे हाथ में है, तू ही सब कुछ कर सकता है, (और जीव से) करवा सकता है।33।
</details>

<details><summary>दर्पण-पदार्थ</summary>

पद्अर्थ: दासहि = दासों ने। निहारिआ = देखा है। अधार = आसरा।1।
</details>

<details><summary>दर्पण-भाषार्थ</summary>

अर्थ: हे नानक! प्रभु के सेवकों ने ये देख लिया है (ये निश्चय कर लिया है) कि हरेक दाति प्रभु खुद ही देने वाला है (इस वास्ते वह माया की टेक रखने की बजाय) प्रभु के दीदार को (अपनी जिंदगी का) आसरा बना के श्वास-श्वास उसे याद करते हैं।1।
</details>

<details><summary>दर्पण-पदार्थ</summary>

पद्अर्थ: अगनत = अ+गनत, जो गिने ना जा सकें। दैनहारु = दातार। ताहि = उसे। मीता = हे मित्र! प्रभि = प्रभु ने। बंधु = बाँध, रोक। ध्रापे = तृप्त हो जाते हैं। ते ते = वह वह लोग।34।
</details>

<details><summary>दर्पण-भाषार्थ</summary>

अर्थ: पउड़ी। एक प्रभु ही (ऐसा) दाता है जो सब जीवों को रिजक पहुँचाने के समर्थ है, उसके बेअंत खजाने भरे पड़े हैं, बाँटते हुए खजानों में कमी नहीं आती।  
हे मूर्ख मन! तू सदा दातार को क्यूँ भुलाता है जो सदा तेरे सिर पर मौजूद है?  
पर हे मित्र! किसी जीव को ये दोष भी नहीं दिया जा सकता (कि माया के मोह में फंस के तू दातार को क्यूं बिसर रहा है, दरअसल बात ये है कि जीव के आत्मिक जीवन की राह में) प्रभु ने खुद ही माया के मोह के बाँध बना रखे हैं।  
हे नानक! (कह:) हे प्रभु! जिस लोगों के दिल में से तू खुद ही (माया के मोह की) चुभन दूर करता है, वह गुरु की शरण में पड़ कर माया की ओर से तृप्त हो जाते हैं (तृष्णा समाप्त कर लेते हैं)।34।
</details>

<details><summary>दर्पण-पदार्थ</summary>

पद्अर्थ: जीअरे = हे जिंदे! लाहि = दूर कर। बिडानी = बेगानी।1।
</details>

<details><summary>दर्पण-भाषार्थ</summary>

अर्थ: हे मेरी जिंदे! सिर्फ परमात्मा का आसरा ले, उस के बगैर किसी और (की सहायता) की उम्मीद छोड़ दे। हे नानक! सदा प्रभु की याद मन में बसानी चाहिए, हरेक काम सफल हो जाता है।1।
</details>

<details><summary>दर्पण-पदार्थ</summary>

पद्अर्थ: धावत = (माया की खातिर) दौड़ना। तउ = तब। बासु = बसेरा। धुर ते = धुर से, अपने दर से। मनहि = मन में। परगासु = प्रकाश, सही जीवन की सूझ। साचा = सदा स्थिर रहने वाला। तेऊ = वही लोग। विसाहा = पसारा, व्यापार किया। धीरजु = गंभीरता, जिगरा। तिह = उनका। स्रवन = श्रवण, कानों से। जिह घटि = जिनके हृदय में।३५।
</details>

<details><summary>दर्पण-भाषार्थ</summary>

अर्थ: पउड़ी: यदि संतों की संगत में उठना-बैठना हो जाए, तो (माया की खातिर मन की बेसब्री वाली) भटकना मिट जाती है। (पर ये कोई आसान खेल नहीं। हे प्रभु!) जिस जीव पर तू अपने दर से मेहर करता है, उसके मन में जीवन की सही सूझ पड़ती है (और उसकी भटकना समाप्त होती है)। (उसे ये ज्ञान होता है) कि असल सच्चे शाहूकार वे हैं (जिनके पास) सदा स्थिर रहने वाला नाम-धन है, जो हरि-नाम की पूंजी का व्यापार करते हैं। जो लोग हरि नाम (ध्यान से) कानों से सुनते हैं, उनके अंदर गंभीरता आती है, वे आदर सत्कार कमाते हैं।  
हे नानक! गुरु के द्वारा जिनके हृदय में प्रभु का नाम बसता है, उन्हें (लोक-परलोक में) मान-सम्मान प्राप्त होता है।35।
</details>

<details><summary>दर्पण-पदार्थ</summary>

पद्अर्थ: नामु नामु = प्रभु का नाम ही नाम। अंतरि बाहरि = अंदर बाहर, काम काज करते हुए, हर वक्त। रंगि = प्यार में। गुरि = गुरु को। उपदेसिआ = नजदीक दिखा दिया। नरकु = दुख-कष्ट।1।
</details>

<details><summary>दर्पण-भाषार्थ</summary>

अर्थ: हे नानक! जिस लोगों ने काम काज करते हुए प्यार से प्रभु का नाम ही जपा है (कभी भी भूले नहीं) उन्हें पूरे गुरु ने परमात्मा अपने नजदीक दिखा दिया है, गुरु की संगति में रह के उन्हें घोर दुख नहीं होता।1।
</details>

<details><summary>दर्पण-पदार्थ</summary>

पउड़ी: नरकि = नर्क में, घोर दुख में। ते = वह लोग। परहि = पड़ते हैं। निधानु = (सब गुणों का) खजाना। बिखु = विष, जहर, मौत का मूल। नंनकार = ना, इन्कार, रुकावट। मंत्रु = उपदेश। जा कहु = जिनको। निधि = खजाना। निधान = खजाने। पूरे = भरे हुए। तह = वहाँ, उस हृदय में। बाजे = बजते हैं। अनहद = (हन्: to strike, चोट लगानी, किसी साज को उंगलियों से बजाना) बिना बजाए, एक रस। तूरे = बाजे।36।
</details>

<details><summary>दर्पण-भाषार्थ</summary>

अर्थ: पउड़ी: जिनके मन में तन में प्रभु का नाम बसा रहता है वे घोर दुखों के गड्ढे में नहीं पड़ते। जो लोग गुरु के द्वारा प्रभु नाम को सब पदार्थों का खजाना जान के जपते हैं, वह (फिर) आत्मिक मौत मरने वाली माया (के मोह) में (दौड़-भाग करते) नहीं खपते। जिन्हें गुरु ने नाम मंत्र दे दिया, उनके जीवन-सफर में (माया) कोई रोक नहीं डाल सकती।  
हे नानक! जो हृदय शुभ-गुणों के खजाने हरि-नाम अंमृत से भरे रहते हैं, उनके अंदर एक ऐसा आनंद बना रहता है जैसे एक-रस सब किस्मों के बाजे एक साथ मिल के बज रहे हों।36।
</details>

[[0258]]
<details><summary>दर्पण-पदार्थ</summary>

पद्अर्थ: गुरि = गुरु ने। तजि = त्यागे, त्याग देता है।1।
</details>

<details><summary>दर्पण-भाषार्थ</summary>

अर्थ: जिस मनुष्य की इज्जत गुरु पारब्रहम ने रख ली, उस ने ठगी मोह विकार (आदि) त्याग दिए। हे नानक! (इस वास्ते) उस पारब्रहम को सदा आराधना चाहिए जिसके गुणों का अंत नहीं पाया जा सकता, जिसकी हस्ती का इस पार उस पार (छोर) नहीं ढूँढा जा सकता।1।
</details>

<details><summary>दर्पण-पदार्थ</summary>

पद्अर्थ: परमिति = मिति से परे, जिसे नापा ना जा सके, जिसकी हस्ती का अंदाजा ना लगाया जा सके। पतित = (विकारों में) गिरे हुए। कोटि अपराधू = करोड़ों अपराधी। साधू = गुरु। मिलि = मिल के। परपच = परपंच, ठगी, धोखा। मिट = मिटे, मिटता है। नाई = प्रभु की महिमा से। गुसाई = हे गुसाई।37।
</details>

<details><summary>दर्पण-भाषार्थ</summary>

अर्थ: पउड़ी: हरि प्रभु अगम्य (पहुँच से परे) है, विकारों में गिरे हुए लोगों को पवित्र करने वाला है, उसकी हस्ती का अंदाजा नहीं लग सकता, अंत नहीं पाया जा सकता। करोड़ों ही वह अपराधी पवित्र हो जाते हैं जो गुरु को मिल के प्रभु का आत्मिक जीवन देने वाला नाम जपते हैं।  
हे सृष्टि के मालिक! जिस मनुष्य की तू खुद रक्षा करता है, तेरी महिमा की इनायत से उसके अंदर से ठगी-फरेब-मोह आदि विकार मिट जाते हैं।  
हे नानक! प्रभु शाहों का शाह है, वही असल छत्र धारी है, कोई और दूसरा उसकी बराबरी करने के लायक नहीं है।37।
</details>

<details><summary>दर्पण-पदार्थ</summary>

पद्अर्थ: गवन = भटकन। फतहि = विकारों पर जीत। मनि जीत = मन को जीतने से। थिति = स्थिति, मन की अवस्था। नित नीत = सदा के लिए। फिरन = जनम मरन के फेर।1।
</details>

<details><summary>दर्पण-भाषार्थ</summary>

अर्थ: हे नानक! अगर अपने मन को जीत लें, (वश में कर लें) तो (विकारों पर) जीत प्राप्त हो जाती है, माया के मोह के बंधन काटे जाते हैं, और (माया के पीछे की) भटकना समाप्त हो जाती है। जिस मनुष्य को गुरु से मन की अडोलता मिल जाती है, उसके जनम मरन के चक्कर सदा के लिए समाप्त हो जाते हैं।1।
</details>

<details><summary>दर्पण-पदार्थ</summary>

पउड़ी: कलिजुग महि = संसार में। इआ अउसरु = ऐसा मौका। कटीअहि = काटे जाते हैं, काटे जाएंगे। बेचारे = बेवस जीव को, जिस के वश की बात नहीं।38।
</details>

<details><summary>दर्पण-टिप्पनी</summary>

नोट: (कलिजुग महि) यहां युगों के निर्णय का जिक्र नहीं है, यहां भाव है = जगत में, संसार में।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) तू अनेक जूनियों में भटकता आया है, अब तुझे संसार में ये मानव जनम मिला है, जो बड़ी मुश्किल से ही मिला करता है। (अगर तू अब भी विकारों के बंधनों में फंसा रहा, तो) ऐसा (सुंदर) मौका फिर नहीं मिलेगा। (हे भाई!) अगर तू प्रभु का नाम जपेगा, तो माया वाले सारे बंधन काटे जाएंगे। केवल एक परमात्मा का नाम जपा कर, बार बार जनम मरन का चक्कर नहीं रह जाएगा।  
(पर) हे नानक! (प्रभु के आगे अरदास कर और कह:) हे विधाता प्रभु! (माया-ग्रसित जीव के वश की बात नहीं), तू स्वयं कृपा कर, और इस बिचारे को अपने चरणों में जोड़ ले।38।
</details>

<details><summary>दर्पण-पदार्थ</summary>

पद्अर्थ: बिनउ = विनय, विनती। संपै = धन। रवाल = चरण धूल।1।
</details>

<details><summary>दर्पण-भाषार्थ</summary>

अर्थ: हे नानक! (अरदास कर और कह:) हे पारब्रहम! हे दीनों पर दया करने वाले! हे धरती के पालनहार! मेरी विनती सुन। (मुझे सबुद्धि दे कि) गुरमुखों की चरण धूल ही मुझे अनेक सुखों, धन-पदार्थों व अनेक रसों के भोग के बराबर प्रतीत हो।1।
</details>

<details><summary>दर्पण-पदार्थ</summary>

पउड़ी: ब्रहमा = ब्राहमण। ते = वह लोग। बैसनो = खाने पीने आदि में स्वच्छता का ध्यान रखने वाले। सुच = आत्मिक पवित्रता। बीरा = वीर, शूरवीर। बुरा = दूसरों के लिए बुराई, दूसरों का बुरा देखना। ताहू निकटि = उस के नजदीक। बंधा = बंधन। आगह कउ = और लोगों को। रही = रह जाती है, पेश नहीं पड़ती।
</details>

<details><summary>दर्पण-भाषार्थ</summary>

अर्थ: पउड़ी: असल ब्राहमण वो हैं, जो ब्रहम (परमात्मा) के साथ सांझ डालते हैं, असल वैश्णव वे हैं जो गुरु की शरण पड़ कर आत्मिक पवित्रता के फर्ज को पालते हैं। वह मनुष्य शूरवीर जानो जो (बनाए हुए वैरियों का खुरा खोज मिटाने की जगह) अपने अंदर से दूसरों का बुरा मांगने का स्वभाव का निशान मिटा दे। (जिस ने ये कर लिया) दूसरों की ओर से चितवी बुराई उसके पास नहीं फटकती। (पर मनुष्य) खुद ही अपने अहंकार के बंधनों में बंधा रहता है (और दूसरों के साथ उलझता है, अपने द्वारा की ज्यादती का ख्याल तक नहीं आता, किसी भी नुकसान का) दोष अंधा मनुष्य औरों पर लगाता है।  
(पर) हे नानक! (ऐसा स्वाभाव बनाने के लिए) निरी ज्ञान की बातें और समझदारियों की पेश नहीं चलती। (प्रभु के आगे अरदास कर और कह:) हे प्रभु! जिसे तू इस अच्छे जीवन की सूझ बख्शता है वही समझता है।39।
</details>

<details><summary>दर्पण-पदार्थ</summary>

पद्अर्थ: भंजन = तोड़ने वाला। अघ = पाप। मनहि = मन में। हरे = हरि को। संगि = संग में। जिह = जिस के। ते = वह लोग। भ्रमे = भुलेखे में पड़े।1।
</details>

<details><summary>दर्पण-भाषार्थ</summary>

अर्थ: (हे भाई! सब पापों के) हरने वाले को अपने मन में याद रख। वही सारे डरों को दूर करने वाला है, वही सारे पापों दुखों का नाश करने वाला है। हे नानक! सतसंग में रह के जिस मनुष्यों के हृदय में हरि आ टिकता है, वह पापों विकारों की भटकना में नहीं पड़ते।1।
</details>

<details><summary>दर्पण-पदार्थ</summary>

पउड़ी: भरमु = दौड़ भाग, भटकना। सगल = सारा। सुरि = स्वर्गीय जीव। सिध = योग साधना में माहिर जोगी। साधिक = योग साधना करने वाले। ब्रहमेवा = ब्रहमा जैसे। डहकाए = धोखे में आते गए। दुतर = जिससे पार लांघना मुश्किल हो। माए = माया। गुरमुखि = गुरु की शरण पड़ कर। तेह = उन्होंने।40।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) जैसे सपना है (जैसे सपने में कई पदार्थों से मेल जोल होता है पर जागते ही वह साथ समाप्त हो जाता है), वैसे ही इस सारे संसार का साथ है, इसके पीछे भटकने की बाण मिटा दो। (इस माया के चोज-तमाशों की खातिर) स्वर्गीय जीव, मनुष्य, देवी, देवते दुखी होते (सुने जाते) रहे, (धरती के) लोग (मायावी पदार्थों की खातिर) भटक-भटक के धोखे में आते चले आ रहे हैं, ये माया एक ऐसा महा-मुश्किल (समुंदर) है (जिस में) तैरना बहुत ही कठिन है।  
हे नानक! जिस लोगों ने गुरु की शरण पड़ कर (माया के पीछे की) भटकना, सहम व मोह (को अपने अंदर से) मिटा लिया, उन्होंने सबसे श्रेष्ठ आत्मिक आनंद हासिल कर लिया है।40।
</details>

<details><summary>दर्पण-पदार्थ</summary>

पद्अर्थ: माइआ = माया में, माया की खातिर। मागन ते = माया मांगने से। जिह = जिस जीव को। नामहि = नाम में ही। रंग = प्यार।1।
</details>

<details><summary>दर्पण-भाषार्थ</summary>

अर्थ: मनुष्य का मन कई तरीकों से माया की खातिर ही डोलता रहता है, माया के साथ ही चिपका रहता है। हे नानक! (प्रभु के आगे अरदास कर और कह:) हे प्रभु! जिस मनुष्य को तू निरी माया ही मांगने से रोक लेता है वह तेरे नाम से प्यार पा लेता है।1।
</details>

<details><summary>दर्पण-पदार्थ</summary>

पउड़ी: इआना = बेसमझ जीव। सुजाना = सब के दिल की जानने वाला। जो दीनो सो एकहि बार = उसने सब कुछ एक ही बार में दे दिया हुआ है, उसकी दी हुई दातें कभी खत्म होने वाली नहीं। पुकार = गिले। बीआ = नाम के बिना और पदार्थ ही। कुसल = आत्मिक सुख। काहू = किसी को भी। परहि पराग = (मायावी पदार्थों की मांग से) उस पार लांघ जाएं।41।
</details>

<details><summary>दर्पण-भाषार्थ</summary>

अर्थ: पउड़ी: बेसमझ जीव हर वक्त (माया ही माया) मांगता रहता है (ये नहीं समझता कि) सबके दिलों की जानने वाला दातार (सब पदार्थ) दिए जा रहा है। हे मूर्ख मन! तू क्यूं सदा माया के वास्ते गिड़गिड़ा रहा है? उसकी दी दातें तो कभी खतम होने वाली ही नहीं हैं। (हे मूर्ख!) तू जब भी मांगता है (नाम के बिना) और-और चीजें ही मांगता रहता है, जिनसे कभी किसी को भी आत्मिक सुख नहीं मिला।  
हे नानक! (कह: हे मूर्ख मन!) अगर तूने मांग मांगनी ही है तो प्रभु का नाम ही मांग, जिसकी इनायत से तू मायावी पदार्थों की मांग से ऊपर उठ जाए।41।
</details>

[[0259]]
<details><summary>दर्पण-पदार्थ</summary>

पद्अर्थ: मति पूरी = पूर्ण बुद्धि, सही जीवन-राह की पूरी समझ। गुर पूरे मंत = पूरे गुरु का उपदेश। जानिओ = जान लिया, गहरी सांझ डाल ली। भगवंत = भाग्यशाली।1।
</details>

<details><summary>दर्पण-भाषार्थ</summary>

अर्थ: जिस मनुष्यों के मन में पूरे गुरु का उपदेश बस जाता है, उनकी अक्ल (जीवन-राह की) पूरी (समझ वाली) हो जाती है, वह (और लोगों को भी शिक्षा देने में) माहिर व माने पहचाने हो जाते हैं। जिन्होंने प्यारे प्रभु के साथ गहरी सांझ बना ली है, वे भाग्यशाली हैं।1।
</details>

<details><summary>दर्पण-पदार्थ</summary>

पउड़ी: जाहू = जिस ने। मरमु = भेद (कि प्रभु मेरे अंग संग है)। पतीआना = पतीज जाता है, तसल्ली हो जाती है। समत = समान। रहत अउतारा = उतरने से रह जाता है। ताहू = उस प्रभु को। निरलेप = माया के प्रभाव से परे। बिसेख = खास तौर पर। उआहू = उसी बंदे ने। लिपत नही = जोर नहीं डालती, प्रभाव नहीं डालती।42।
</details>

<details><summary>दर्पण-भाषार्थ</summary>

अर्थ: पउड़ी: जिस मनुष्य ने ईश्वर का ये भेद पा लिया (कि वह सदा अंग-संग है) वह साधु-संगत में मिल के (इस पाए भेद के बारे में) पूरा यकीन बना लेता है। उसके हृदय में दुख और सुख एक समान प्रतीत होने लग पड़ते हैं (क्योंकि ये उसे अंग-संग बसते प्रभु द्वारा आए दिखते हैं, इस वास्ते) वह दुखों से आई घबराहट और सुखों से आई बहुत खुशी में फंसने से बच जाता है। उसे व्यापक प्रभु हरेक हृदय में बसता दिखता है और माया के प्रभाव से परे भी।  
हे नानक! (ईश्वर की सर्व-व्याप्तता के यकीन से पैदा हुए) आत्मिक रस से उसे ऐसा सुख मिलता है कि माया उस पर अपना प्रभाव नहीं डाल सकती।42।
</details>

<details><summary>दर्पण-पदार्थ</summary>

पद्अर्थ: छूटन = माया के बंधनों से छुटकारा। तिह = उनके। पाहि = पड़ते हैं।1।
</details>

<details><summary>दर्पण-भाषार्थ</summary>

अर्थ: हे मित्रो! हे सज्जनो! सुनो। परमात्मा का नाम जपे बिना माया के बंधनों से छुटकारा नहीं मिलता। हे नानक! जो लोग गुरु की चरणी पड़ते हैं, उनके (माया के मोह के) बंधन काटे जाते हैं।1।
</details>

<details><summary>दर्पण-पदार्थ</summary>

पद्अर्थ: पवड़ी = कह लउ = कहां तक? सिधीआ = सफलता। याहू = जो। या उबरन = जो बचाव। सभु कोऊ = हर कोई। धारै = मन में धारता है। निरगुन = गुण हीन।43।
</details>

<details><summary>दर्पण-भाषार्थ</summary>

अर्थ: पवड़ी- मनुष्य (माया के मोह के बंधनों से छुटकारा पाने के लिए) कई तरह के यत्न करता है, पर परमात्मा का नाम जपे बिना बिल्कुल कामयाबी नहीं हो सकती। जिस प्रयत्नों से (इन बंधनों से) खलासी हो सकती है, वो प्रयत्न यही हैं कि साधु-संगत करो। हर कोई (माया के बंधनों से) बचने के तरीके (अपने मन में) धारता है, पर उस प्रभु का नाम जपे बिना खलासी नहीं हो सकती।  
(हे भाई! प्रभु दर पे प्रार्थना ही करनी चाहिए कि) हे जीवों के नाथ! हम गुण-हीनों को बचा ले, तू खुद ही जीवों को (संसार-समुंदर में से) पार उतारने के लिए जहाज है, तू ही तैराने के समर्थ है।  
हे नानक! जिस लोगों के मन में वचन में व कर्मों में प्रभु खुद (माया के मोह से बचने वाली) सूझ पैदा करता है, उनकी मति उज्जवल हो जाती है (और वे बंघनों से बच निकलते हैं)।43।
</details>

<details><summary>दर्पण-पदार्थ</summary>

पद्अर्थ: रोस = गुस्सा। आपन आपु = अपने आप को। निमाना = धीरे स्वभाव वाला। जगि = जगत में। नदरी = प्रभु की मेहर की नजर से।1।
</details>

<details><summary>दर्पण-भाषार्थ</summary>

अर्थ: (हे भाई!) किसी और से गुस्सा ना करो, (इसकी जगह) अपने आप को विचारो (आत्मचिंतन करो) (खुद को सुधारो, कि किसी से झगड़ने में अपना क्या-क्या दोष है)। हे नानक! अगर तू जगत में धैर्य-स्वभाव वाला बन के रहे, तो प्रभु की नजर से इस संसार समुंदर में से पार लांघ जाएगा (जिसमें क्रोध की बेअंत लहरें बह रही हैं)।1।
</details>

<details><summary>दर्पण-पदार्थ</summary>

पउड़ी: रेन = चरण धूल। सभ = सारी दुनिया। जा की = जिस (गुरु) की। तजि = त्याग। बाकी = (मन में इकट्ठे हो चुके क्रोध के संस्कारों का) लेखा। रणि = रण में, इस जगत रण भूमि में। दरगहि = प्रभु की हजूरी में। सीझहि = कामयाब होगा। जउ = अगर। रहत रहत = रहते रहते, धीरे-धीरे। रहि जाहि = रह जाता है, खत्म हो जाता है। सबदि = शब्द में (जुड़ने से)। अपारा = बेअंत। राते = रंगे हुए। माते = मस्त। गुरि = गुरु ने।44।
</details>

<details><summary>दर्पण-भाषार्थ</summary>

अर्थ: पउड़ी: सारी दुनिया जिस गुरु की चरण धूल होती है, तू भी उसके आगे अपने मन का अहंकार दूर कर, तेरे अंदर से क्रोध के संस्कारों का लेखा समाप्त हो जाए। हे भाई! इस जगत रण-भूमि में और प्रभु की हजूरी में तभी कामयाब होगा, जब गुरु की शरण पड़ कर प्रभु के नाम में तवज्जो जोड़ेगा। पूरे गुरु के शब्द में जुड़ने से बेअंत विकार धीरे-धीरे दूर हो जाते हैं।  
हे नानक! जिस लोगों को गुरु ने हरि नाम की दाति दी है, वे प्रभु के नाम के प्यार में रंगे रहते हैं, वे हरि के नाम के स्वाद में मस्त रहते हैं (और वे दूसरों से रोश करने की बजाए अपने आप में सुधार करते हैं)।
</details>

<details><summary>दर्पण-पदार्थ</summary>

पद्अर्थ: बिखै = विषौ विकार। बिआधि = बीमारीआं, रोग। इआ = इस। गुरमुखि = गुरु की शरण पड़ के। सूखि = सुख में, आत्मिक आनंद में1।
</details>

<details><summary>दर्पण-भाषार्थ</summary>

अर्थ: (साधारण तौर पर हमारे) इस शरीर में लालच, झूठ विकारों और रोगों का ही जोर रहता है; (पर) हे नानक! जिस मनुष्य ने गुरु की शरण पड़ कर आत्मिक जीवन देने वाला हरि नाम रस पी लिया, वह आत्मिक आनंद में टिका रहता है।1।
</details>

<details><summary>दर्पण-पदार्थ</summary>

पउड़ी: लावउ = मैं लगाता हूँ, मुझे यकीन है कि अगर कोई बरते। जाहू = जिसे। तिह = उसके। जिह रिदै = जिसके हृदय में। हितावै = प्यारी लगे। अउखधु = दवा। सभ घट = सारे शरीरों में। भाई = हे भाई! बिधि = तरीका, सबब। गुरि = गुरु ने। संजमु = पथ, परहेज।45।
</details>

<details><summary>दर्पण-भाषार्थ</summary>

अर्थ: पउड़ी: मुझे यकीन है कि अगर किसी को (प्रभु के नाम की) दवा दी जाए, एक क्षण में ही उसके (आत्मिक) दुख-दर्द मिट जाते हैं। जिस मनुष्य को अपने हृदय में रोग-नाशक प्रभु का नाम प्यारा लगने लग पड़े, सपने में भी कोई (आत्मिक) रोग (विकार) उसके नजदीक नहीं फटकता।  
हे भाई! हरि नाम दवा हरेक के हृदय में मौजूद है, पर पूरे गुरु के बिना (इस्तेमाल का) तरीका कामयाब नहीं होता। हे नानक! पूरे गुरु ने (इस दवाई के इस्तेमाल के लिए) परहेज नीयत कर दिया है। (जो मनुष्य उस परहेज अनुसार दवाई लेता है) उसे मुड़ (कोई विकार) दुख छू नहीं सकता।45।
</details>

<details><summary>दर्पण-पदार्थ</summary>

पद्अर्थ: वासुदेव = (वासुदेव का पुत्र, कृष्ण जी) परमात्मा। ऊन = ना होना, कमी। कतहू ठाइ = किसी जगह में। काइ दुराइ = कौन छुपाएगा? ठाउ = जगह।1।
</details>

<details><summary>दर्पण-भाषार्थ</summary>

अर्थ: हे नानक! परमात्मा सब जगह मौजूद है, किसी भी जगह उसका अस्तित्व ना हो ऐसा नहीं हैं। सब जीवों के अंदर व चारों तरफ प्रभु अंग-संग है, (उससे) कुछ भी छुपा हुआ नहीं हो सकता।1।
</details>

<details><summary>दर्पण-पदार्थ</summary>

पउड़ी: काहू = किसी से। समाहू = व्यापक है। रविआ = मौजूद है। गविआ = गमन किया, पहुँच हासिल की। वरन = वर्ण, रंग, जाति पाति। चिहन = निशान, रूप रेख। सगलह ते = सब (जाति पाति, रूप रेख) से। रहता = अलग। गुरमुखि = गुरु की शरण पड़ कर।46।
</details>

<details><summary>दर्पण-टिप्पनी</summary>

(नोट: तीसरी चौथी तुक का अर्थ इकट्ठा ही करना है और चौथी तुक से शुरू करना है)।।
</details>

<details><summary>दर्पण-भाषार्थ</summary>

अर्थ: पउड़ी: हरेक शरीर में परमात्मा समाया हुआ है (इस वास्ते) किसी के साथ भी (कोई) वैर नहीं करना चाहिए। परमात्मा पानी में धरती में (जर्रे-जर्रे में) व्यापक है, पर किसी विरले ने ही गुरु की कृपा से (उस प्रभु तक) पहुँच हासिल की है।  
परमात्मा जाति-पाति, रूप रेख से न्यारा है (उसकी कोई जाति पाति कोई रूप रेखा बयान नही की जा सकती)। (पर) हे नानक! जो जो मनुष्य गुरु की शरण पड़ कर उस हरि को स्मरण करते हैं, उसकी महिमा सुनते हैं, उनके मन में से वैर-विरोध मिट जाते हैं।46।
</details>

[[0260]]
<details><summary>दर्पण-पदार्थ</summary>

पद्अर्थ: हउ हउ = मैं (ही होऊँ) मैं (ही बड़ा बनूँ)। साकत = माया ग्रसे जीव। मुगध = मूर्ख। ड़ड़कि = (अहंकार का काँटा) चुभ चुभ के। मुए = आत्मिक मौत मरते हैं, आत्मिक आनंद गवा लेते हैं। त्रिखावंत = प्यासा। किरति = कृत अनुसार। किरति कमान = कमाई हुई कृत के अनुसार, अहंकार के आसरे किए कर्मों के अनुसार।1।
</details>

<details><summary>दर्पण-भाषार्थ</summary>

अर्थ: माया-ग्रसित मूर्ख बेसमझ मनुष्यों की उम्र इसी बहाव में बीत जाती है कि मैं बड़ा होऊँ। हे नानक! अहंकार के आसरे किए गलत कामों (के संस्कारों) के कारण, अहंकार का काँटा चुभ-चुभ के ही उनकी आत्मिक मौत हो जाती है, जैसे कोई प्यासा (पानी के बगैर मरता है, वे आत्मिक सुख के बगैर तड़फते हैं)।1।
</details>

<details><summary>दर्पण-पदार्थ</summary>

पउड़ी: ड़ाड़ि = रड़क, चुभन, खह खह। साधू = गुरु। करम धरम ततु = धार्मिक कामों का तत्व। रूड़ो = सुंदर हरि। जेह = जिस के। बिनसाही = नाश हो जाती है। हीऐ = हृदय में। अहंबुधि विकारा = मैं बड़ा बन जाऊँ (इस समझ के) अनुसार किए बुरे काम।47।
</details>

<details><summary>दर्पण-भाषार्थ</summary>

अर्थ: पउड़ी: (मनुष्य के अंदर अहंकार के काँटे की) चुभन गुरु की संगति में ही मिटती है (क्योंकि संगत में प्रभु का नाम मिलता है और) हरि-नाम का स्मरण सारे धार्मिक कर्मों का निचोड़ है। जिस मनुष्य के हृदय में सुंदर प्रभु आ बसे, उसके अंदर से अहंकार के काँटे की चुभन अवश्य नाश हो जाती है, मिट जाती है। ये अहंकार वाली चुभन (रड़क अपने अंदर) वही मूर्ख माया-ग्रसित लोग अपने अंदर कायम रखते हैं, जिनके हृदय में अहंकार वाली बुद्धि से उपजी बुराई टिकी रहती है।  
(पर) हे नानक! जिन्होंने गुरु की शरण पड़ कर अहंकार वाली चुभन दूर कर ली, उन्हें गुरु आँख की एक झपक में ही आत्मिक आनंद की झलक दिखा देता है।47।
</details>

<details><summary>दर्पण-पदार्थ</summary>

पद्अर्थ: साधू = गुरु। मन = हे मन! गहु = पकड़। उकति = दलीलबाजी। दीखिआ = शिक्षा। जिह मनि = जिसके मन में। मसतकि = माथे पर। भागु = अच्छे लेख।1।
</details>

<details><summary>दर्पण-भाषार्थ</summary>

अर्थ: हे मन! (अगर अहंकार की चुभन से बचना है, तो) गुरु का आसरा ले, अपनी दलीलबाजियां और समझदारियां छोड़। हे नानक! जिस मनुष्य के मन में गुरु की शिक्षा बस जाती है, उसके माथे पर अच्छे लेख (उघड़े समझो)।1।
</details>

<details><summary>दर्पण-पदार्थ</summary>

पउड़ी: हारे = हार के। सासत्र = शास्त्र, हिन्दू फिलास्फी की छह पुस्तकें: सांख, जोग, न्याय, मीमांसा, वैशेषिक, वेदांत। छुटकारा = (माया के मोह से) खलासी। गुपाला = हे गोपाल! हे धरती के सांई!।48।
</details>

<details><summary>दर्पण-भाषार्थ</summary>

अर्थ: पउड़ी: हे धरती के सांई! (अहंकार की चुभन से बचने के लिए अनेको चतुराईयां, समझदारियां की, पर कुछ ना बना, अब) हार के तेरी शरण पड़े हैं। (पंडित लोग) स्मृतियों-शास्त्रों, वेद (आदि धर्म पुस्तकें) ऊँची ऊँची पढ़ते हैं। पर बहुत विचार विचार के इस नतीजे पर पहुँचते हैं कि हरि नाम के स्मरण के बिना (अहंकार की चुभन से) छुटकारा नहीं हो सकता।  
हे गोपाल! हम जीव हर सांस के साथ भूलें करते हैं। तू हमारी भूलों को बख्शने योग्य है, तेरे गुण गिने नहीं जा सकते, तेरे गुणों का अंत नहीं पाया जा सकता।  
हे नानक! (प्रभु के आगे अरदास कर, और कह:) हे गोपाल! हम तेरे बच्चे हैं, हे दयालु! शरण पड़े की लज्जा रख (और हमें अहंकार के काँटे की चुभन से बचाए रख)।48।
</details>

<details><summary>दर्पण-पदार्थ</summary>

पद्अर्थ: खुद = स्वयं, मैं खुद। खुदी = अहंम्, मैं मैं वाला स्वभाव। अरोग = निरोआ। द्रिसटी आइआ = दिखाई पड़ता है। उसतति करनै जोग = जो सचमुच स्तुति का हकदार है।1।
</details>

<details><summary>दर्पण-भाषार्थ</summary>

अर्थ: जब मनुष्य का अहंकार दूर हो जाता है, तब इसे आत्मिक आनंद मिलता है (जिसकी इनायत से) इसके मन और तन पुल्कित (नरोए) हो जाते हैं। हे नानक! (अहंकार के मिटते ही) मनुष्य को वह परमात्मा हर जगह दिखने लगता है, जो वाकई महिमा का हकदार है।1।
</details>

<details><summary>दर्पण-पदार्थ</summary>

पउड़ी: खरा = अच्छी तरह। सराहउ = सराहूँ, मैं सराहना करता हूँ। ऊने = खाली। सुभर = नाको नाक। निमाना = निर अहंकार। परानी = प्राणी, जीव। जापै = प्रतीत होता है। निरबानी = वासना से रहित। भावै खसम = पति को अच्छा लगता है। आगनता = बेअंत। असंख = अनगिनत, जिनकी गिनती ना हो सके। खते = पाप। दइआरा = दयाल।49।
</details>

<details><summary>दर्पण-भाषार्थ</summary>

अर्थ: पउड़ी: मैं उस प्रभु की महिमा मन लगा के करता हूँ, जो एक छिन में उन (हृदयों) को (भले गुणों से) लबालब भर देता है, जो पहले (गुणों से) वंचित थे। (खुदी मिटा के जब) आदमी अच्छी तरह निर-अहंकार हो जाता है तो हर वक्त वासना-रहित परमात्मा को स्मरण करता है। (इस तरह) पति प्रभु को प्यारा लगने लगता है, प्रभु उसे आत्मिक सुख बख्शता है।  
हे नानक! पारब्रहम बड़ा बेअंत है (बेपरवाह है), मालिक प्रभु सदा ही दया करने वाला है, वह जीवों के अनगिनत पाप छण मात्र में बख्श देता है।49।
</details>

<details><summary>दर्पण-पदार्थ</summary>

पद्अर्थ: सति = सच। कहउ = मैं कहता हूँ। मन = हे मन! उकति = दलील बाजी।1।
</details>

<details><summary>दर्पण-भाषार्थ</summary>

अर्थ: हे मेरे मन! मैं तुझे सच्ची बात बताता हूँ, (इसे) सुन। परमात्मा की शरण पड़। हे नानक! सारी ही दलीलबाजियां व समझदारियां छोड़ दे, (सरल स्वभाव हो के आसरा लेगा तो) प्रभु तुझे अपने चरणों में जोड़ लेगा।1।
</details>

<details><summary>दर्पण-पदार्थ</summary>

पउड़ी: इआना = हे अंजान! हिकमति = चालाकी से। हुकमि = हुक्म से। सहस = हजारों। सोऊ = उस प्रभु को ही। रे जीअ = हे जिंदे! साध = गुरु। जिह = जिस को। न बिआपै = जोर नहीं डाल सकती।50।
</details>

<details><summary>दर्पण-भाषार्थ</summary>

अर्थ: पउड़ी: हे मेरे अंजान मन! चालाकियां छोड़। परमात्मा चालाकियों से व हुक्म करने से (भाव, अकड़ दिखाने से) खुश नहीं होता। अगर तू हजारों किस्मों की चालाकियां भी करेगा, एक चालाकी भी तेरी मदद नहीं कर सकेगी (प्रभु की हजूरी में तेरे साथ नहीं जाएगी, मानी नहीं जा सकेगी)। हे मेरी जिंदे! बस! उस प्रभु को ही दिन-रात याद करती रह, प्रभु की याद ने ही तेरे साथ जाना है।  
(पर ये स्मरण वही कर सकता है जिसे प्रभु खुद गुरु के दर पर लाए) हे नानक! जिस मनुष्य को प्रभु स्वयं गुरु की सेवा में जोड़ता है, उस पर कोई दुख-कष्ट जोर नहीं डाल सकता।50।  
अर्थ: हे नानक! वह प्रभु सब जीवों में व्यापक है, हरेक जगह में मौजूद है, उस हरि का जाप मुंह से करने से जब वह मन में आ बसता है, तो आत्मिक आनंद पैदा होता है।1।
</details>

<details><summary>दर्पण-पदार्थ</summary>

पद्अर्थ: हेरउ = मैं देखता हूँ, ढूँढता हूँ। घटि घटि = हरेक घट में। गुर गिआन = गुरु का ज्ञान (ये बताता है)। हउ = अहंकार। तिह हउ = उस मनुष्य का अहंकार। तह = वहाँ, उसके अंदर। हते = नाश हो गए। हित = प्यार, प्रेम। संतह संगि = संत जनों की संगति में। ओरै = परमात्मा से इधर।51।
</details>

<details><summary>दर्पण-भाषार्थ</summary>

अर्थ: पउड़ी: मैं सब जीवों के शरीर में देखता हूँ कि परमात्मा स्वयं ही मौजूद है।  
परमात्मा का अस्तित्व सदा से ही है, वह जीवों के दुख नाश करने वाला है, ये सूझ गुरु का ज्ञान देता है (गुरु के उपदेश से ये समझ पैदा होती है)।  
संतों की संगति की इनायत से मनुष्य के जनम-मरन के दुख नाश हो जाते हैं, मनुष्य का अहम् समाप्त हो जाता है, मन में आनंद पैदा हो जाता है, मन में से अहंकार का अभाव हो जाता है, वहां प्रभु स्वयं आ बसता है।  
जो मनुष्य संत जनों की संगति में रह कर प्रेम से दयाल प्रभु का नाम अपने हृदय में टिकाता है, प्रभु उस पर कृपा करता है। हे नानक! (उस मनुष्य को ये निश्चय हो जाता है कि) परमात्मा से उरे और कोई कुछ भी करने के लायक नहीं है, ये सारा जगत-आकार परमात्मा से ही प्रगट हुआ है।51।
</details>

[[0261]]
<details><summary>दर्पण-पदार्थ</summary>

पद्अर्थ: न छूटीऐ = आजाद नहीं हो सकते, विकारों के कर्ज से निकल नहीं सकते।1।
</details>

<details><summary>दर्पण-भाषार्थ</summary>

अर्थ: हे नानक! (कह:) हम जीव छिन छिन भूलें करने वाले हैं, अगर हमारी भूलों का हिसाब किताब हो, तो हम किसी भी तरह इस भार से आजाद नहीं हो सकते। हे बख्शिंद प्रभु! तू खुद ही हमारी भूलें बख्श, और हमें (विकारों के समुंदर में डूबतों को) पार लगा।1।
</details>

<details><summary>दर्पण-पदार्थ</summary>

पउड़ी: लूण हरामी = नमक हराम, ना-शुक्र, अकृतज्ञ। बेगाना = पराया, सांझ ना पाने वाला। अलप = अल्प, थोड़ा। जीउ = जिंद। पिंडु = शरीर। तत = तत्व, (जिंद के शरीर के) असल को। लाहा = लाभ। दहदिसि = दसों दिशाओं में। निमख = (निमेष) आँख फड़कने जितना समय। मनहि = मन में। संपै = धन। लंपट = विषयी। बिहाइ = उम्र बीतती है। पाहन = पत्थर, पत्थर दिल बंदे। नीरि = पानी में, नाम अमृत से।52।
</details>

<details><summary>दर्पण-भाषार्थ</summary>

अर्थ: पउड़ी: मनुष्य ना-शुक्रगुजार है, गुनाहगार है, होछी मति वाला है, परमात्मा से बेगाना हो के रहता है, जिस प्रभु ने ये जिंद और शरीर दिए हैं, उस अस्लियत को पहचानता ही नहीं। माया कमाने की खातिर दसों दिशाओं में (माया) तलाशता फिरता है, पर जो प्रभु दातार सब कुछ देने के काबिल है, उसे आँख झपकने जितने समय के लिए भी मन में नहीं बसाता। लालच-झूठ-विकार और माया का मोह- बस! यही धन मनुष्य अपने मन में संभाले बैठा है। जो विषयी हैं, चोर हैं, महा निंदक हैं, उनकी संगति में इसकी उम्र बीतती है। (पर, हे प्रभु!) यदि तुझे ठीक लगे तो तू खुद ही खोटों को खरों की संगति में रख के बख्श लेता है।  
हे नानक! अगर परमात्मा को ठीक लगे तो वह (विचारों से) पत्थर दिल हो चुके लोगों को नाम-अमृत की दाति दे कर (विकारों की लहरों में डूबने से) बचा लेता है।52।
</details>

<details><summary>दर्पण-पदार्थ</summary>

पद्अर्थ: भवजल = संसार समुंदर। ते = से।1।
</details>

<details><summary>दर्पण-भाषार्थ</summary>

अर्थ: हे नानक! (कह:) हे प्रभु! हम जीव मायावी पदार्थ ही खाते-पीते, और माया के रंग तमाशों में हंसते खेलते अनेक जूनियों में भटकते आ रहे हैं, हमें तू स्वयं ही संसार समुंदर में से निकाल, हमें तेरा ही आसरा है।1।
</details>

<details><summary>दर्पण-पदार्थ</summary>

पउड़ी: खेलत खेलत = मन परचाते परचाते। खेद = दुख-कष्ट। साधू = गुरु। समाइ = लीन हो के, चिक्त जोड़ के। गही = पकड़ी, ग्रहण की। संचिओ = जोड़ा। खाइओ = खुराक बनाया। खेप = सौदा, वणज व्यापार। घरि आए = अंतर आत्मे टिक गए। पतिवंत = इज्जत वाले। गुरि = गुरु ने। दिलासा = दिल को ढारस। आगै पाछै = लोक परलोक में। सराहीऐ = स्तुति करें, महिमा करें।53।
</details>

<details><summary>दर्पण-भाषार्थ</summary>

अर्थ: पउड़ी: मनुष्य मायावी रंगों में मन परचाता परचाता अनेक जूनियों में से गुजरता दुख पाता आता है। अगर गुरु मिल जाए, अगर गुरु के वचन में चिक्त जुड़ जाए, तो सारे दुख-कष्ट मिट जाते हैं। जिसने (गुरु दर से) क्षमा का स्वभाव ग्रहण कर लिया, नाम-धन इकट्ठा किया, नाम अमृत को अपनी आत्मिक खुराक बनाया उस पर परमात्मा की बड़ी मेहर होती है, वह आत्मिक आनन्द-सुख में टिका रहता है।  
जिस मनुष्य ने (गुरु से विधि सीख के महिमा का) वणज-व्यापार (सारी उम्र) भर निभाया, उसने लाभ कमाया, वह (भटकना से बच के) अडोल मन हो जाता है और आदर कमाता है। गुरु ने उसे और अच्छी दिलासा दी, और वह भगवान के चरणों में जुड़ा। (पर ये सब प्रभु की मेहर है)।  
हे प्रभु! ये सारा खेल तूने ही किया है, अब भी तू ही सब कुछ कर रहा है। लोक-परलोक में जीवों का रक्षक तू स्वयं ही है। हे नानक! जो प्रभु हरेक शरीर में मौजूद है, सदा उसी की ही महिमा करनी चाहिए।53।
</details>

<details><summary>दर्पण-पदार्थ</summary>

पद्अर्थ: निधि = खजाना। अखरु = (अक्षर) 1. अविनाशी प्रभु 2. प्रभु का हुक्म। मनि = मन में। निहाल = आनंदित, पुल्कित।1।
</details>

<details><summary>दर्पण-भाषार्थ</summary>

अर्थ: हे प्रभु! हे कृपा के खजाने! हे दयाल! हम तेरी शरण आए हैं। हे नानक! (कह:) जिनके मन में एक अविनाशी प्रभु बसता रहता है, उनका मन सदा खिला रहता है।1।
</details>

<details><summary>दर्पण-पदार्थ</summary>

पउड़ी: अखर महि = हुक्म में। प्रभि = प्रभु ने। धारे = स्थापन किए। अखर करि = हुक्म कर के, हुक्म से। करि बेद = वेद बना के। नाद = आवाज, राग, कीर्तन। वख्याना = व्याख्यान, उपदेश। भै = दुनिया वाले डर। अखर है = अक्षर का (पसारा) है, हुक्म का पसारा है। किरति = कृत्य, करने योग्य।54।
</details>

<details><summary>दर्पण-भाषार्थ</summary>

अर्थ: पउड़ी: ये तीनों भवन (सारा ही जगत) प्रभु ने अपने हुक्म में ही रचे हैं। प्रभु के हुक्म के अनुसार ही वेद रचे गए, और विचारे गए।  
सारे शास्त्र-स्मृतियां और पुराण प्रभु के हुक्म का प्रगटावा हैं। इन पुराणों-शास्त्रों और स्मृतियों की कीर्तन कथा और व्याख्या भी प्रभु के हुक्म का ही ज़हूर हैं।  
दुनिया के डरों-भरमों से निजात ढूँढनी भी प्रभु के हुक्म का प्रकाश है। (मानव जन्म में) करनेयोग्य कामों की पहिचान करनी आत्मिक पवित्रता के नियमों की तलाश- ये भी प्रभु के हुक्म का ही दृश्य है।  
हे नानक! जितना भी ये दिखाई दे रहा संसार है, ये सारा ही प्रभु के हुक्म का सरगुण स्वरूप है, पर (हुक्म का मालिक) प्रभु खुद (इस सारे पसारे के) प्रभाव से परे है।54।
</details>

<details><summary>दर्पण-पदार्थ</summary>

पद्अर्थ: हथि = हाथ में। अगंम = अगम्य (पहुँच से परे)। अगंम हथि = अगम्य (पहुँच से परे) हरि के हाथ में। मसतकि = माथे पर। उरझि रहिओ = उलझा हुआ है (ताने-बाने की तरह)। अनूप = सुंदर। रूपावती = रूप वाला। मुखहु = मुँह से। मोही = मस्त हो गई है।1।
</details>

<details><summary>दर्पण-भाषार्थ</summary>

अर्थ: अगम्य (पहुँच से परे) हरि के हाथ में (हुक्म रूप) कलम (पकड़ी हुई) है, (सब जीवों के) माथे पर (अपनी हुक्म रूपी कलम से जीवों के किए कर्मों अनुसार लेख) लिखे जा रहा है। वह सुंदर रूप वाला प्रभु सब जीवों के साथ (ताने बाने की तरह) मिला हुआ है (इस वास्ते कोई लेख गलत नहीं लिखा जाता)। हे नानक! (कह:) हे प्रभु! मुझसे अपने मुँह से तेरी उपमा बयान नहीं की जा सकती। तेरा दर्शन करके मेरी जिंद मस्त हो रही है, सदके सदके हो रही है।1।
</details>

<details><summary>दर्पण-पदार्थ</summary>

पउड़ी: अचुत = (च्यू = गिर जाना) नाश ना होने वाला। अघ = पाप। सरबमै = सरब मय, सर्व व्यापक। गुणतास = गुणों का खजाना। निरंकार = आकार रहित। निरगुण = माया के तीन गुणों से अलग। निधान = खजाना। बिबेक = परख की ताकत। अपरंपर = परे से परे। हहि भी = अब भी मौजूद है। निधारा = निआसरों का। दासरो = छोटा सा दास। निरगुन = गुण हीन। राखउ = मैं रखूँगा। हीऐ = हृदय में।55।
</details>

<details><summary>दर्पण-भाषार्थ</summary>

अर्थ: पउड़ी: हे नानक! (अरदास कर और कह:) हे कभी ना डोलने वाले परमात्मा! हे नाश रहित प्रभु! हे जीवों के पाप नाश करने वाले! हे सारे जीवों में व्यापक पूर्ण प्रभु! हे जीवों के दुख दूर करने वाले! हे गुणों के खजाने! हे सब के साथी! (और फिर भी) आकार-रहित प्रभु! हे माया के प्रभाव से अलग रहने वाले! हे सब जीवों के आसरे! हे सृष्टि की सार लेने वाले! हे गुणों के खजाने! जिसके अंदर परख करने की ताकत सदा कायम है! हे परे से परे प्रभु! तू अब भी मौजूद है, तू सदा के लिए कायम रहने वाला है। हे संतों के सदा सहाई! हे निआसरों के आसरे! हे सृष्टि के पालक! मैं तेरा छोटा सा दास हूँ, मैं गुण-हीन हूँ, मेरे में कोई गुण नहीं है। मुझे अपने नाम का दान बख्श, (ये दान) मैं अपने हृदय में परो के रखूँ।55।
</details>

[[0262]]
<details><summary>दर्पण-पदार्थ</summary>

पद्अर्थ: सखा = मित्र। अगिआन भंजनु = अज्ञान का नाश करने वाला। बंधपि = संबंधी। सहोदरा = (सह+उदर = एक ही माँ के पेट में से पैदा हुए) भाई। निरोधरा = जिसे रोका ना जा सके, जिसका असर गवाया ना जा सके। मंतु = मंत्र, उपदेश। सति = सत्य, सदा स्थिर प्रभु। बुधि = अक्ल। मूरति = स्वरूप। परस = छोह। अंम्रित सरोवरु = अमृत का सरोवर। मजनु = डुबकी, स्नान। अपरंपरा = परे से परे। सभि = सारे। हरता = दूर करने वाला। पतित = (विकारों में) गिरे हुए, विकारी। पवित करा = पवित्र करने वाला। जुगु जुगु = हरेक युग में। जपि = जप के। उधरा = (संसार समुंदर की विकारों की लहरों से) बच जाते हैं। प्रभ = हे प्रभु! जितु = जिससे। जितु लगि = जिस में लग के। नानक = हे नानक!।1।
</details>

<details><summary>दर्पण-भाषार्थ</summary>

अर्थ: गुरु ही मां है, गुरु ही पिता है (गुरु ही आत्मिक जन्म देने वाला है), गुरु मालिक प्रभु का रूप है। गुरु (माया के मोह का) अंधकार नाश करने वाला मित्र है, गुरु ही (तोड़ निभाने वाला) संबंधी व भाई है। गुरु (असली) दाता है जो प्रभु के नाम का उपदेश देता है, गुरु का उपदेश ऐसा है जिस का असर (कोई विकार आदि) गवा नहीं सकते।  
गुरु शांति सत्य और बुद्धि का स्वरूप है, गुरु एक ऐसा पारस है जिसकी छोह पारस की छोह से श्रेष्ठ है।  
गुरु (सच्चा) तीर्थ है, अमृत का सरोवर है, गुरु के ज्ञान (-जल) का स्नान (सारे तीर्थों के स्नानों से) बहुत श्रेष्ठ है। गुरु कर्तार का रूप है, सारे पापों को दूर करने वाला है, गुरु विकारी लोगों (के हृदय) को पवित्र करने वाला है। जब से जगत बना है गुरु शुरू से ही हरेक युग में (परमात्मा के नाम का उपदेश-दाता) है। गुरु का दिया हुआ हरि-नाम मंत्र जप के (संसार-समुंदर के विकारों की लहरों से) पार लांघ जाते हैं।  
हे प्रभु! मेहर कर, हमें गुरु की संगति दे, ता कि हम मूर्ख पापी उसकी संगति में (रह के) तर जाएं। गुरु परमेश्वर पारब्रहम् का रूप है। हे नानक! हरि के रूप गुरु को (सदा) नमस्कार करनी चाहिए।1।  
ये सलोक इस ‘बावन अखरी’ के आरम्भ में भी पढ़ना है, और आखिर में भी पढ़ना है।
</details>

<details><summary>दर्पण-टिप्पनी</summary>

नोट: इस शलोक का अर्थ ‘बावन अखरी’ के शुरू में दिया गया है।
</details>

<details><summary>दर्पण-शीर्षक</summary>

गउड़ी सुखमनी महला ५॥
</details>

<details><summary>दर्पण-भाव</summary>

सुखमनी का केन्द्रिय भाव:  
श्री गुरु ग्रंथ साहिब जी की वाणी में शब्द-अष्टपदियों आदि की संरचना को जरा गौर से देखने से ये पता चलता है कि हरेक शब्द में एक या दो तुकें (पंक्तियां) ऐसी होती हैं, जिनके आखिर में शब्द ‘रहाउ’ लिखा हुआ होता है। ‘रहाउ’ का अर्थ है: ‘ठहिर जाउ’, अर्थात, कि यदि इस सारे शब्द का केन्द्रिय भाव समझना है तो ‘रहाउ’ वाली पंक्तियों पर ‘अटक जाओ’, इन में ही सारे शब्द का ‘सार’ है।  
‘शब्द’, ‘अष्टपदियों’ से अलग कई और लम्बी बाणियां भी हैं, जिनके शुरू में ‘रहाउ’ की तुकें मिलती हैं। इन बाणियों में भी ‘रहाउ’ लिखने का भाव यही है कि इस सारी वाणी का ‘मुख्य भाव’ ‘रहाउ’ की तुकों में है। मिसाल के तौर पर लें ‘सिध गोसटि’। इस वाणी की 73 पउड़ियां हैं, पर इसकी पहली पउड़ी के बाद निम्न-लिखित दो तुकें ‘रहाउ’ की है;
</details>

<details><summary>दर्पण-टिप्पनी</summary>

किआ भवीऐ सचि सूचा होइ॥ साच सबद बिनु मुकति न कोइ॥१॥ रहाउ॥
</details>

<details><summary>दर्पण-भाव</summary>

सारी ‘सिध गोसटि’ का केन्द्रिय भाव ये दो तुकें बता रही हैं। जोगी लोग देश-रटन को मुक्ति व पवित्रता का साधन समझते हैं, इस सारी वाणी में जोगियों के साथ चर्चा है और इन दो-तुकों में दो-हरफी बात यही बताई है कि देश-रटन या तीर्थ यात्रा ‘सुच’ व ‘मुक्ति’ के साधन नहीं हैं। गुरु-शब्द ही मनुष्य के मन को स्वच्छ (पवित्र) कर सकता है। सारी वाणी इसी ख्याल की व्याख्या है।  
अब लें ‘ओअंकार’, जो राग ‘रामकली दखणी’ में है। इसकी सारी 54 पउड़ियां हैं, पर इसकी भी पहली पउड़ी के उपरंत इस प्रकार लिखा है;
</details>

<details><summary>दर्पण-टिप्पनी</summary>

सुणि पाडे किआ लिखहु जंजाला॥ लिखु राम नाम गुरमुखि गोपाला॥१॥ रहाउ॥
</details>

<details><summary>दर्पण-भाव</summary>

यहां भी स्पष्ट है कि ये सारी वाणी किसी पण्डित के प्रथाय है जो ‘विद्या’ पर ज्यादा टेक रखता है। सत्गुरू जी ने इस सारी वाणी का सारांश ये बताया है कि अकाल पुरख की महिमा सब से उत्तम विद्या है।  
इस तरह की और भी कई बाणियां हैं, जिस में एक ‘सुखमनी’ भी है। इसकी 24 अष्टपदियां हैं। पर पहली अष्टपदी की पहली पउड़ी के बाद आई ‘रहाउ’ की तुक बताती है कि इस सारी वाणी का दो-हरफी मुख्य भाव ‘रहाउ’ में है और सारी ही 24 अष्टपदियां इस ‘मुख्य भाव’ की व्याख्या हैं। सो ‘सुखमनी’ का ‘मुख्य भाव’ नीचे दी गई तुकें हैं:
</details>

<details><summary>दर्पण-टिप्पनी</summary>

सुखमनी सुख अंम्रित प्रभ नामु॥ भगत जना कै मनि बिस्राम॥ रहाउ॥
</details>

<details><summary>दर्पण-भाव</summary>

प्रभु का नाम सब सुखों का मूल है और ये मिलता है गुरमुखों से, क्योंकि ये बसता ही उनके हृदय में है।  
समूची ‘सुखमनी’ इसी ख्याल की व्याख्या है।  
सुखमनी की भाव: लड़ी:  
(1) अकाल-पुरख के नाम का स्मरण और सभी धार्मिक कामों से श्रेष्ठ है। (अष्टपदियां नं: 1,2 व 3)।  
(2) माया में फंसे जीव पर ईश्वर की ओर से ही मेहर हो तब इसे नाम की दाति मिलती है; क्योंकि माया के कई करिश्मे इसे मोहते रहते हैं। (अ: 4,5 व6)  
(3) जब प्रभु की मेहर होती है तो मनुष्य गुरमुखों की संगति में रह के ‘नाम’ की इनायत हासिल करता है। वे गुरमुखि उच्च करनी वाले होते हैं, उन्हें साधु कहो, चाहे ब्रहम ज्ञानी, चाहे कोई और नाम रख लो, पर उनकी आत्मा सदा परमात्मा के साथ एक-रूप है। (अ: 7,8 व 9)  
(4) उस अकाल पुरख की स्तुति जगत के सारे ही जीव कर रहे हैं, वह हर जगह व्यापक है, हरेक जीव को उससे क्षमता मिलती है। (अ: 10 व 11)।  
(5) प्रभु की महिमा करने वाले भाग्यशाली ने अपने जीवन में और भी ख्याल रखने हैं कि (अ) स्वभाव गरीबी वाला रहे (अ: 12); (आ) निंदा करने से बचा रहे, (अ: 13); (इ) एक अकाल-पुरख की टेक रखे, हरेक जीव की जरूरतें जानने व पूरी करने वाला एक प्रभु ही है। (अष्टपदी 14 व 15)  
(6) वह अकाल-पुरख कैसा है? सब में बसता हुआ भी माया से निर्लिप है (अ: 16)। सदा कायम रहने वाला है (अ: 17)। सतिगुरु की शरण पड़ने से उस प्रभु का प्रकाश हृदय में होता है (अ: 18)।  
(7) प्रभु का नाम ही एक ऐसा धन है जो सदा मनुष्य के साथ निभता है (अ: 19); प्रभु के दर पे आरजू करने से इस धन की प्राप्ति होती है (अ: 20)।  
(8) निर्गुण-रूप प्रभु ने खुद ही अपना सर्गुण स्वरूप जगत के रूप में बनाया है और हर जगह वह खुद ही व्यापक है, कोई और नहीं (अ: 21,22)। जब मनुष्य को ज्ञान रूपी अंजन (सुरमा) मिलता है, तभी इसके मन में ये प्रकाश होता है कि प्रभु हर जगह है (अ: 23)।  
(9) प्रभु सारे गुणों का खजाना है, उसका नाम स्मरण करते हुए बेअंत गुण हासिल हो जाते हैं, इस वास्ते ‘नाम’ सुखों की मणी (सुखमनी) है।
</details>

<details open><summary>विश्वास-प्रस्तुतिः</summary>

गउड़ी सुखमनी मः ५ ॥
</details>

<details><summary>मूलम्</summary>

गउड़ी सुखमनी मः ५ ॥
</details>

<details><summary>दर्पण-भाषार्थ</summary>

अर्थ: इस वाणी का नाम है ‘सुखमनी’ और ये गउड़ी राग में दर्ज है। इसे उच्चारने वाले गुरु अरजन साहिब जी हैं।
</details>

<details open><summary>विश्वास-प्रस्तुतिः</summary>

सलोकु ॥
</details>

<details><summary>मूलम्</summary>

सलोकु ॥
</details>

<details><summary>दर्पण-पदार्थ</summary>

पद्अर्थ: नमह = (सब से) बड़े को। आदि = (सबका) आरम्भ। जुगादि = (जो) जुगों के आरम्भ से है। सतिगुरए = सतिगुरु को। स्री गुरदेवए = श्री गुरु जी को।1।
</details>

<details><summary>दर्पण-टिप्पनी</summary>

नोट: शब्द ‘नमह’ संप्रदान कारक के साथ इस्तेमाल होता है, ‘गुरऐ’ संप्रदान कारक में है। संस्कृत शब्द ‘गुरु’ से संप्रदान कारक ‘गुरवे’ है जो यहां ‘गुरऐ’ है। (और विस्तृत जानकारी ‘गुरबाणी व्याकरण’ में दर्ज की गई है)।
</details>

<details><summary>दर्पण-भाषार्थ</summary>

अर्थ: (मेरी) उस सबसे बड़े (अकाल पुरख) को नमस्कार है जो (सब का) आरम्भ है, और जो युगों के आरम्भ से है। सतिगुरु को (मेरा) नमस्कार है श्री गुरदेव जी को (मेरी) नमस्कार है।1।
</details>

<details><summary>दर्पण-पदार्थ</summary>

पद्अर्थ: असटपदी = आठ पदों वाली, आठ बंदों वाली। सिमरउ = मैं स्मरण करूँ। सिमरि = स्मरण करके। कलि = झगड़े। माहि = में। मिटावउ = मिटा लूं। बिसंभर = (विश्व+भर, भर = पालक) जगत का पालक। जासु नामु = जिस एक जगत पालक (हरि) का नाम। इक आख्यर = एकाक्षर (अकाल पुरख)। सुधाख्यर = शुद्ध अक्षर, पवित्र शब्द। जिसु जीअ = जिस के जीअ में। महिमा = स्तुति। कांखी = चाहवान। नानक मोहि = मुझे नानक को। उन संगि = उनकी संगति में (रख के)। उधारो = बचा लो।1।
</details>

<details><summary>दर्पण-भाषार्थ</summary>

अर्थ: मैं (अकाल-पुरख का नाम) स्मरण करूँ और स्मरण कर-कर के सुख हासिल करूँ; (इस तरह) शरीर में (जो) दुख व्याधियां हैं उनहें मिटा लूँ।  
जिस एक जगत पालक (हरि) का नाम अनेक और अनगिनत (जीव) जपते हैं, मैं (भी उसको) स्मरण करूँ।  
वेदों-पुराणों-स्मृतियों ने एक अकाल-पुरख के नाम को ही सबसे पवित्र नाम माना है।  
जिस (मनुष्य) के जी में (अकाल-पुरख अपना नाम) थोड़ा सा भी बसाता है, उसकी वडियाई महिमा बयान नहीं की जा सकती।  
(हे अकाल-पुरख!) जो मनुष्य तेरे दीदार के चाहवान हैं, उनकी संगति में (रख के) मुझे नानक को (संसार सागर से) बचा लो।1।
</details>

<details><summary>दर्पण-पदार्थ</summary>

पद्अर्थ: सुखमनी = सुखों की मणी, सब से श्रेष्ठ सुख। प्रभ नामु = प्रभु का नाम। मनि = मन में। भगत जना कै मनि = भक्त जनों के मन में। बिस्राम = ठिकाना। रहाउ।
</details>

<details><summary>दर्पण-भाषार्थ</summary>

अर्थ: प्रभु का अमर करने वाला व सुखदाई नाम (सब) सुखों की मणी है, इसका ठिकाना भक्तों के हृदय में है। रहाउ।
</details>

<details><summary>दर्पण-पदार्थ</summary>

पद्अर्थ: सिमरनि = स्मरण द्वारा, स्मरण करने से। प्रभ कै सिमरनि = प्रभु का स्मरण करने से। गरभि = गर्भ में, माँ के पेट में, जून में, जनम (मरण) में। परहरै = संस्कृत में ‘परिहृ’ (to avoid, shun) परे हट जाता है। टरै = टल जाता है। सिमरत = स्मरण करते हुए, स्मरण करने से। कछु = कोई। बिघनु = रुकावट, बाधा। अनदिनु = हर रोज। जागै = सुचेत रहता है। भउ = डर। बिआपै = जोर डालता है। संतापै = तंग करता है। सरब = सारे। निधान = खजाने। नानक = हे नानक! रंगि = प्यार में।2।
</details>

<details><summary>दर्पण-भाषार्थ</summary>

अर्थ: प्रभु का स्मरण करने से (जीव) जनम में नहीं आता, (जीव का) दुख और जम (का डर) दूर हो जाता है। मौत (का भय) परे हट जाता है। (विकार रूपी) दुश्मन टल जाता है।  
प्रभु को स्मरण करने से (जिंदगी की राह में) कोई रुकावट नहीं पड़ती, (क्योंकि) प्रभु का स्मरण करने से (मनुष्य) हर समय (विकारों की तरफ से) सुचेत रहता है।  
प्रभु का स्मरण करने से (कोई) डर (जीव पर) दबाव नहीं डाल सकता और (कोई) दुख व्याकुल नहीं कर सकता।  
अकाल-पुरख का स्मरण गुरमुखि की संगति में (मिलता है); (और जो मनुष्य स्मरण करता है, उसको) हे नानक! अकाल पुरख के प्यार में (ही) (दुनिया के) सारे खजाने (प्रतीत होते हैं)।2।
</details>

<details><summary>दर्पण-पदार्थ</summary>

पद्अर्थ: रिधि = मानसिक ताकत। सिधि = (अणिमा लघिमा प्रप्ति: प्राकाम्ह महिमा तथा। ईशित्वं च तथा कामावसायिता॥) मानसिक ताकतें, जो आम तौर पर आठ प्रसिद्ध हैं। नउ निधि = (महापद्यश्च पद्मश्च शंखो मकरकक्ष्छपौ॥ मुकुन्दकुन्दनीलाश्च खर्वश्च निधयो नव॥) कुबेर देवते के नौ खजाने, भाव, जगत का सारा धन पदार्थ। ततु = अस्लियत, जगत का मूल। बुधि = अक्ल, समझ। बिनसै = नाश हो जाता है। मानी = मान वाला, इज्जत वाला। फला = फलीभूत हुआ, फल वाला हुआ। सुफल = अच्छे फल वाला। सुफल फला = (मानव जन्म का) उच्च उद्देश्य प्राप्त हो जाता है। जिन = जिन्हें। ता कै पाए = उनके पैरों में।3।
</details>

<details><summary>दर्पण-भाषार्थ</summary>

अर्थ: प्रभु के स्मरण में (ही) सारी रिद्धियां-सिद्धियां व नौ खजाने हैं, प्रभु स्मरण में ही ज्ञान, तवज्जो का टिकाव, और जगत के मूल (हरि) की समझ वाली बुद्धि है।  
प्रभु के स्मरण में ही (सारे) जाप-ताप व (देव) पूजा हैं, (क्योंकि) स्मरण करने से प्रभु के बिना किसी और उस जैसी हस्ती के अस्तित्व का ख्याल ही दूर हो जाता है।  
स्मरण करने वाला (आत्म-) तीर्थ का स्नान करने वाला हो जाता है, और, दरगाह में उसे आदर मिलता है, जगत में जो जो हो रहा है (उसे) भला प्रतीत होता है, और (उसका) मानव जन्म का श्रेष्ठ उद्देश्य सिद्ध हो जाता है।  
(नाम) वही स्मरण करते हैं, जिन्हें प्रभु स्वयं प्रेरित करता है, (इसलिए, कह) हे नानक! मैं उन (स्मरण करने वालों) के पैर लगूँ।3।
</details>

[[0263]]
<details><summary>दर्पण-पदार्थ</summary>

पद्अर्थ: उधरे = (विकारों से) बच जाते हैं। मूचा = महान ऊँचा, बहुत सारे। त्रिसना = तृष्णा, (माया की) प्यास। सभु किछु = हरेक बात। त्रास = डर। जम त्रासा = जमों का डर। रिद माहि = हृदय में। समाइ = टिक जाता है। रसना = जीभ। जन का = जन का, साधूओं का। साध = गुरमुख। दासनि दासा = दासों का दास।4।
</details>

<details><summary>दर्पण-भाषार्थ</summary>

अर्थ: प्रभु का स्मरण करना (और) सभी (कोशिशों) से बेहतर है; प्रभु का स्मरण करने से बहुत सारे (जीव) (विकारों से) बच जाते हैं।  
प्रभु का स्मरण करने से (माया की) प्यास मिट जाती है, (क्योंकि माया के) हरेक (तेवर) की समझ पड़ जाती है।  
प्रभु का स्मरण करने से जमों का डर खत्म हो जाता है, और, (जीव की) आस पूर्ण हो जाती है (भाव, आशाओं से मन तृप्त हो जाता है)।  
प्रभु का स्मरण करने से मन की (विकारों की) मैल दूर हो जाती है, और मनुष्य के हृदय में (प्रभु का) अमर करने वाला नाम टिक जाता है।  
प्रभु जी गुरमुख मनुष्यों की जीभ पर बसते हैं (भाव, साधु जन सदा प्रभु को जपते हैं)। (कह) हे नानक! (मैं) गुरमुखों के सेवकों का सेवक (बनूँ)।4।
</details>

<details><summary>दर्पण-पदार्थ</summary>

पद्अर्थ: सिमरहि = (जो) स्मरण करते हैं। से = वे मनुष्य। धनवंते = धन वाले, धनाढ। पतिवंते = इज्जत वाले। परवान = स्वीकार, जाने माने। पुरख = मनुष्य। प्रधान = श्रेष्ठ, अच्छे। सि = वे, वह मनुष्य। बेमुहताजे = बे मुथाज, बेपरवाह। अबिनासी = नाश रहित, जनम मरन से रहित। सिमरनि = स्मरण में। ते = वे मनुष्य। जिन = जिस पे। आपि = प्रभु खुद। जन = सेवक। रवाल = चरणों की धूल।5।
</details>

<details><summary>दर्पण-भाषार्थ</summary>

अर्थ: जो मनुष्य प्रभु को स्मरण करते हैं, वे धनवान हैं, और वे आदरणीय हैं।  
जो मनुष्य प्रभु को स्मरण करते हैं, वे जाने माने प्रसिद्ध हुए हें, और वे (सब मनुष्यों से) अच्छे हैं।  
जो मनुष्य प्रभु को स्मरण करते हैं, वे किसी के मुहताज नहीं हैं, वे (तो बल्कि) सब के बादशाह हैं।  
जो मनुष्य प्रभु को स्मरण करते हैं, वे सुखी बसते हैं और सदा के वास्ते जनम मरन से रहित हो जाते हैं।  
(पर) प्रभु स्मरण में वही मनुष्य लगते हैं जिनपे प्रभु स्वयं मेहरबान (होता है); हे नानक! (कोई भाग्यशाली) इन गुरमुखों की चरण-धूल माँगता है।5।
</details>

<details><summary>दर्पण-पदार्थ</summary>

पद्अर्थ: उपकार = भलाई, नेकी। उपकारी = भलाई करने वाला। परउपकारी = दूसरों के साथ भलाई करने वाले। तिन = उनसे। सद = सदा। बलिहारी = सदके, कुर्बान। सुहावे = सोहणे। तिन = उनकी। सूखि = सुख में। बिहावै = बीतती है। तिन = उन्होंने। आतमु = अपने आप को। तिन रीता = उनकी रीति। रीत = जिंदगी गुजारने का तरीका। निरमल = मल रहित, पवित्र। अनद = आनंद, खुशियां, सुख। घनेरे = बहुत। बसहि = बसते हैं। नेरे = नजदीक। अनदिनु = हर रोज, हर समय। जागि = जाग सकते हैं। नानक = हे नानक! पूरै भागि = पूरी किस्मत से।6।
</details>

<details><summary>दर्पण-भाषार्थ</summary>

अर्थ: जो मनुष्य प्रभु को स्मरण करते हैं, वे दूसरों के साथ भलाई करने वाले बन जाते हें, उनसे (मैं) सदा सदके हूँ।  
जो मनुष्य प्रभु को स्मरण करते हैं, उनके मुंह सुंदर (लगते) हैं, उनकी (उम्र) सुख में गुजरती है।  
जो मनुष्य प्रभु को स्मरण करते हैं, वे अपने आप को जीत लेते हैं और उनका जिंदगी गुजारने का तरीका पवित्र हो जाता है।  
जो मनुष्य प्रभु को स्मरण करते हैं, उन्हें खुशियां ही खुशियां हैं, (क्योंकि) वे प्रभु की हजूरी में बसते हैं।  
संतों की कृपा से ही ये हर समय (स्मरण की) जाग आ सकती है; हे नानक! स्मरण (की दाति) बड़ी किस्मत से (मिलती है)।6।
</details>

<details><summary>दर्पण-पदार्थ</summary>

पद्अर्थ: झूरे = झुरता, चिन्ता करता। हरि गुन बानी = हरि के गुणों वाली वाणी। सहजि = सहज में, अडोल अवस्था में। समानी = लीन हो जाता है। निहचल = ना हिलने वाला, टिका हुआ। कमल = हृदय रूपी कमल फूल। बिगासनु = खिलाव। अनहद = एक रस, लगातार। झुनकार = रसीली मीठी आवाज। मइआ = मेहर, दया।7।
</details>

<details><summary>दर्पण-भाषार्थ</summary>

अर्थ: प्रभु का स्मरण करने से मनुष्य के (सारे) काम पूरे हो जाते हैं (वह आवश्यक्ताओं के अधीन नहीं रहता) और कभी चिंताओं के वश नहीं पड़ता।  
प्रभु का स्मरण करने से मनुष्य अकाल पुरख के गुण ही उच्चारता है (भाव, उसे महिमा की आदत पड़ जाती है) और सहज अवस्था में टिका रहता है।  
प्रभु का स्मरण करने से मनुष्य का (मन रूपी) आसन डोलता नहीं और उसके (हृदय का) कमल-फूल खिला रहता है।  
प्रभु का स्मरण करने से (मनुष्य के अंदर) एक-रस संगीत सा (होता रहता है), (भाव) प्रभु के स्मरण से जो सुख (उपजता) है वह (कभी) खत्म नहीं होता।  
वही मनुष्य (प्रभु को) स्मरण करते हैं, जिस पर प्रभु की मेहर होती है; हे नानक! (कोई भाग्यशाली) उन (स्मरण करने वाले) जनों की शरण पड़ता है।7।
</details>

<details><summary>दर्पण-पदार्थ</summary>

पद्अर्थ: हरि सिमरनु = प्रभु का स्मरण। करि = कर के। प्रगटाए = मशहूर हुए। हरि सिमरनि = प्रभु के स्मरण में। लगि = लग के, जुड़ के। उपाए = पैदा किए। भए = हो गए। सिध = वह पुरुष जो साधना द्वारा आत्मिक अवस्था के शिखर तक पहुँच गए। जती = अपनी शारीरिक इंद्रियों को वश में रखने वाला। चहु कुंट = चारों तरफ, सारे जगत में। जाते = मशहूर। सिमरनि = स्मरण ने। धारी = टिकाई। धरना = धरती। कारन करन = जगत का कारन, जगत का मूल, सृष्टि का करता। आकारा = दृष्टिमान जगत। महि = में। जिसु = जिस को। नानक = हे नानक! तिनि = उस मनुष्य ने। गुरमुखि = गुरु के द्वारा।8।
</details>

<details><summary>दर्पण-भाषार्थ</summary>

अर्थ: प्रभु का स्मरण करके भक्त (जगत में) मशहूर होते हैं, स्मरण में ही जुड़ के (ऋषियों ने) वेद (आदि धर्म पुस्तकें) रचीं।  
प्रभु के स्मरण द्वारा ही मनुष्य सिद्ध बन गए, जती बन गए, दाते बन गए; नाम जपने की इनायत से नीच मनुष्य सारे संसार में प्रगट हो गए।  
प्रभु के स्मरण ने सारी धरती को आसरा दिया हुआ है; (इसलिए, हे भाई!) जगत के कर्ता प्रभु को सदा स्मरण कर।  
प्रभु ने स्मरण के वास्ते सारा जगत बनाया है; जहाँ स्मरण है वहाँ निरंकार स्वयं बसता है।  
मेहर करके जिस मनुष्य को (स्मरण करने की) समझ देता है, हे नानक! उस मनुष्य ने गुरु के द्वारा स्मरण (की दाति) प्राप्त कर ली है।8।1।
</details>

<details><summary>दर्पण-पदार्थ</summary>

पद्अर्थ: दीन = गरीब, कंगाल, कमजोर। भंजना = तोड़ने वाला, नाश करने वाला। घटि = घट में, शरीर में। घटि घटि = हरेक शरीर में (व्यापक)। नाथ = मालिक, पति। अनाथ = यतीम। नाथ = अनाथों का नाथ। आइओ = आया हूँ। प्रभ = हे प्रभु! नानक के साथ = गुरु के साथ, गुरु की चरणी पड़ के।1।
</details>

<details><summary>दर्पण-भाषार्थ</summary>

अर्थ: दीनों के दर्द और दुखों का नाश करने वाले हे प्रभु! हे हरेक शरीर में व्यापक हरि! हे अनाथों के नाथ!  
हे प्रभु! गुरु नानक का पल्ला पकड़ के मैं तेरी शरण आया हूँ।1।
</details>

<details><summary>दर्पण-टिप्पनी</summary>

नोट: शब्द ‘तुमा्री’ के अक्षर ‘म’ के नीचे ‘्’ आधा ‘ह’ की ध्वनि देगा।
</details>

[[0264]]
<details><summary>दर्पण-पदार्थ</summary>

पद्अर्थ: जह = जहाँ (भाव, जिंदगी के इस सफर में)। सुत = पुत्र। मन = हे मन! ऊहा = वहाँ। महा = बड़ा। भइआन = भयानक, डरावना। दूत जम = जम दूत। दूत जम दलै = जम दूतों का दल। तह = वहाँ। केवल = सिर्फ। खिन माहि = छिन में। उधारी = बचाता है। अनिक = अनेक, बहुत। पुनह चरन = (संस्कृत: पुनः आचरण। आचरण = धार्मिक रस्म) बारंबार कोई धार्मिक रस्में करनीं। को = का। कोटि = करोड़। परहरै = दूर कर देता है। गुरमुखि = गुरु के सन्मुख हो के।1।
</details>

<details><summary>दर्पण-भाषार्थ</summary>

अर्थ: जहाँ माता, पिता, पुत्र, मित्र, भाई कोई (साथी) नहीं (बनता), वहाँ हे मन! (प्रभु) का नाम तेरी सहायता करने वाला है।  
जहाँ बड़े भयानक जमदूतों का दल है, वहाँ तेरे साथ सिर्फ प्रभु का नाम ही जाता है।  
जहाँ बड़ी भारी मुश्किल होती है, (वहाँ) प्रभु का नाम पलक झपकने में बचा लेता है।  
अनेक धार्मिक रस्में करके भी (मनुष्य पापों से) नहीं बचता, (पर) प्रभु का नाम करोड़ों पापों का नाश कर देता है।  
(इसलिए) हे मेरे मन! गुरु की शरण पड़ के (प्रभु का) नाम जप। हे नानक! (नाम की इनायत से) बड़े सुख पाएगा।1।
</details>

<details><summary>दर्पण-पदार्थ</summary>

पद्अर्थ: सगल = सारी। स्रिसटि = दुनिया। को = का। लाख करोरी = लाखों करोड़ों (रुपयों) से, लाखों करोड़ों रुपए कमा के भी। बंधु = रोक, ठहरना। न परै = नही पड़ती। निसतरै = पार लांघ जाता है। अनिक माइआ रंग = माया के अनेक रंग, माया की अनेको मौजें (होते हुए भी)। तिख = प्यास, माया की प्यास। आघावै = तृप्त हो जाता है। जिह मारग = जिस रास्तों पे। सुहेला = सुख देने वाला। मन = हे मन! परम = ऊँचा। गति = दरजा। पाईऐ = पाते हैं, मिलता है।2।
</details>

<details><summary>दर्पण-भाषार्थ</summary>

अर्थ: (मनुष्य) सारी दुनिया का राजा (हो के भी) दुखी (रहता है) पर प्रभु का नाम जपने से सुखी (हो जाता है);  
(क्योंकि) लाखों करोड़ों (रुपए) कमा के भी (माया की प्यास को) रोक नहीं पड़ती, (इस माया के दल दल से) प्रभु का नाम जप के ही मनुष्य पार लांघ जाता है;  
माया की बेअंत मौजें होते हुए भी (माया की) प्यास नहीं बुझती, (पर) प्रभु का नाम जपने से (मनुष्य माया की तरफ से) तृप्त हो जाता है।  
जिस राहों से ये जीव अकेला जाता है, (भाव, जिंदगी के जिस झमेलों में इस चिंतातुर जीव की कोई सहायता नहीं कर सकता) वहाँ प्रभु का नाम इसके साथ सुख देने वाला होता है।  
(इस वास्ते) हे मन! ऐसा (सुहेला) नाम सदा स्मरण करें, हे नानक! गुरु के द्वारा (नाम जपने से) ऊँचा दर्जा मिलता है।2।
</details>

<details><summary>दर्पण-पदार्थ</summary>

पद्अर्थ: छूटत = बच सकता, खलासी पाना। बाही = बाहों से, भाईयों के होते। पराही = पड़ते हैं। पारि पराही = पार लांघ जाते हैं। आइ = आ के। संघारै = (सं: संहृ) नाश करते हैं, दुखी करते हैं। ततकाल = तुरंत। बिस्राम = विश्राम, टिकाव। हउ = अपनत्व। कोटि = करोड़ों। मन = हे मन! रंगि = रंग में, प्यार से। नानक = हे नानक!।3।
</details>

<details><summary>दर्पण-भाषार्थ</summary>

अर्थ: लाखों करोड़ों भाईयों के होते हुए (मनुष्य जिस दीन अवस्था से) निजात नहीं पा सकता, वहाँ (प्रभु का) नाम जपने से (जीव) पार लांघ जाते हैं।  
जहाँ अनेको मुश्किलें आ दबोचती हैं, (वहाँ) प्रभु का नाम तुरंत बचा लेता है।  
(जीव) अनेक जूनियों में पैदा होता है मरता है (फिर) पैदा होता है (इसी तरह जनम मरण के चक्कर में पड़ा रहता है), नाम जपने से (प्रभु चरणों में) टिक जाता है।  
अहंकार से गंदा हुआ (जीव) कभी ये मैल धोता नहीं, (पर) प्रभु का नाम करोड़ों पाप नाश कर देता है।  
हे मन! (प्रभु का) ऐसा नाम प्यार से जप। हे नानक! (प्रभु का नाम) गुरमुखों की संगति में मिलता है।3।
</details>

<details><summary>दर्पण-पदार्थ</summary>

पद्अर्थ: जिह = जिस। मारग = रास्ता। ऊहा = वहाँ। संगि = (तेरे) साथ। तोसा = खर्च, राशि, पूंजी। जिह पैडै = जिस राह में। गुबारा = अंधेरा। उजीआरा = प्रकाश। पंथि = राह में। भइआन = भयानक। तपति = तपश। घाम = धूप, गरमी। छाम = छाया। त्रिखा = प्यास। आकरखै = आकर्षित करती है, घबराहट डालती है। तुझु = तुझे। बरखै = बरसता है।4।
</details>

<details><summary>दर्पण-भाषार्थ</summary>

अर्थ: जिस (जिंदगी रूपी) राह के कोस गिने नहीं जा सकते, वहाँ (भाव, उस लंबे सफर में) प्रभु का नाम (जीव की) राशि पूंजी है। साथ रौशनी है।  
जिस (जिंदगी रूप) राह में (विकारों का) घोर अंधकार है, (वहाँ) प्रभु का नाम (जीव के) साथ रौशनी है।  
जिस रास्ते में (हे जीव!) तेरा कोई (असली) महरम नहीं है, वहाँ प्रभु का नाम तेरे साथ (सच्चा) साथी है।  
जहाँ (जिंदगी के सफर में) (विकारों की) बड़ी भयानक तपश व गरमी है, वहाँ (हे जीव!) प्रभु का नाम तेरे पर छाया है।  
(हे जीव!) जहाँ (माया की) प्यास तुझे (सदा) आकर्षित करती है, वहाँ, हे नानक! प्रभु के नाम की बरखा होती है (जो तपश को बुझा देती है)।4।
</details>

<details><summary>दर्पण-पदार्थ</summary>

पद्अर्थ: बरतनि = इस्तेमाल, वह चीज जो हर समय जरूरी है, हथियार। मनि = मन में। ओट = आसरा। हरि कै नामि = प्रभु के नाम से। जन = मनुष्य। हरि जसु = हरि की कीर्ति, प्रभु की स्तुति। अउखधु = दवा। कमाति = कमाते हैं, हासिल करते हैं। हरि जन कै = प्रभु के सेवक के (पास)। निधानु = खजाना। पारब्रहमि = पारब्रहम ने, प्रभु ने। कीनो = किया है। जन = जनों को, अपने सेवकों को। रंग = प्यार। बिरति = स्वभाव, रुची। बिबेकै = परख, विचार। बिरति बिबेकै = अच्छे बुरे की परख करने का स्वभाव।5।
</details>

<details><summary>दर्पण-भाषार्थ</summary>

अर्थ: प्रभु का नाम भगतों का हथियार है, भक्तों के मन में ये टिका रहता है। प्रभु का नाम भक्तों का आसरा है, प्रभु के नाम से करोड़ों लोग (विकारों से) बच जाते हैं। भक्त जन दिन रात प्रभु की स्तुति करते हैं, और, प्रभु नाम रूपी दवा इकट्ठी करते हैं (जिससे अहंकार का रोग दूर होता है)।  
भक्तों के पास प्रभु का नाम ही खजाना है, प्रभु ने नाम की बख्शिश अपने सेवकों पर स्वयं की है।  
भक्त जन मन से तन से एक प्रभु के प्यार में रंगे रहते हैं; हे नानक! भक्तों के अंदर भले-बुरे की परख करने का स्वभाव बन जाता है।5।
</details>

<details><summary>दर्पण-पदार्थ</summary>

पद्अर्थ: जन कउ = भक्तजनों के वास्ते। मुकति = (माया के बंधनों से) छुटकारा। जुगति = तरीका, साधन। त्रिपति = तृप्ति, तसल्ली। भुगति = (मायावी) भोग। रूप रंग = सुंदरता। भंगु = विघ्न। वडिआई = सम्मान। जन = (भक्त) जनों ने। बिओगु = वियोग, विछोड़ा, कष्ट, दुख। राता = रंगा हुआ, भीगा हुआ, मस्त। देवा = देव, प्रकाश रूप प्रभु।6।
</details>

<details><summary>दर्पण-भाषार्थ</summary>

अर्थ: भक्त के वास्ते प्रभु का नाम (ही) (माया के बंधनों से) छुटकारा पाने का साधन है, (क्योंकि) प्रभु के नाम से भक्त (माया के) भोगों की ओर से तृप्त हो जाता है।  
प्रभु का नाम भक्त का सुहज सुंदरता है, प्रभु का नाम जपते हुए (भक्त के राह में) कभी (कोई) अटकाव नहीं पड़ता।  
प्रभु का नाम (ही) भक्त का मान-सम्मान है, (क्योंकि) प्रभु के नाम द्वारा (ही) भक्तों ने (जगत में) मशहूरी पाई है।  
(त्यागी की) योग (-साधना) और गृहस्थी का माया का भोग, भक्तजन के वास्ते प्रभु का नाम (ही) है, प्रभु का नाम जपते हुए (उसे) कोई दुख-कष्ट नहीं होता।  
(प्रभु का) भक्त (सदा) प्रभु के नाम की सेवा (स्मरण) में मस्त रहता है; हे नानक! (भक्त सदा) प्रभु-देव को ही पूजता है।6।
</details>

[[0265]]
<details><summary>दर्पण-पदार्थ</summary>

पद्अर्थ: जन कै = भक्त के (हृदय में), भक्त के वास्ते। खजीना = खजाना, धन। आप प्रभि = प्रभु ने खुद। सताणी = ताण वाली, बलवान, तगड़ी। हरि प्रतापि = प्रभु के प्रताप से। अवर = (कोई) और (आसरा)। ओति पोति = (सं: ओत प्रोत = sewn crosswise and lengthwise; extending in all directions) ताने बाने की तरह, भावए पूरे तौर पर हर तरफ से। रसि = रस में। राते = रंगे हुए, भीगे हुए। सुंन = जहाँ कुछ भी ना हो। सुंन समाधि = (मन का वह) टिकाव जिसमें कोई भी विचार ना रहे। माते = मस्त हुए। बहु = बहुतों को। केते = कई जीव।7।
</details>

<details><summary>दर्पण-भाषार्थ</summary>

अर्थ: प्रभु का नाम भक्त के लिए माल धन है, ये नाम रूपी धन प्रभु ने खुद अपने भक्त को दिया है।  
भक्त के वास्ते प्रभु का नाम (ही) तगड़ा आसरा है, भक्तों ने प्रभु के प्रताप से किसी और आसरे को नहीं देखा।  
भक्तजन प्रभु-नाम-रस में पूरे तौर पर भीगे रहते हैं, और नाम-रस में मस्त हुए (मन के) टिकाव (का वे आनंद लेते हैं), जो निर्विचार अवस्था होती है।  
(प्रभु का) भक्त आठों पहर प्रभु को जपता है, (जगत में) भक्त प्रकट (हो जाता है) छुपा नहीं रहता।  
प्रभु की भक्ती बेअंत जीवों को (विकारों से) छुटकारा दिलाती है; हे नानक! भक्त की संगति में कई और भी पार हो जाते हैं।7।
</details>

<details><summary>दर्पण-पदार्थ</summary>

पद्अर्थ: पारजातु = (स्वर्ग के पाँच वृक्ष: पचैते देवतरवो मंदार: पारिजातिक: ॥ संतान: कल्पवृक्षश्च पुंसि वा हरिचन्दनम्॥) स्वर्ग के पाँच वृक्षों में से एक का नाम ‘पारजात’ है, इसकी बाबत ये ख्याल बना हुआ हैकि ये हरेक की मनोकामना पूरी करता है। कामधेन = स्वर्ग की गाय जो हरेक मनोकामना पूरी करती है। गाम = गायन। दुरतु = पाप। नाम तुलि = नाम के बराबर। गुरमुखि = गुरु के द्वारा। जनु कोइ = कोई विरला मनुष्य।8।
</details>

<details><summary>दर्पण-भाषार्थ</summary>

अर्थ: प्रभु का ये नाम (ही) ‘पारजात’ वृक्ष है, प्रभु के गुण गाने (ही इच्छा पूरक) ‘कामधेनु’ है।  
प्रभु की (महिमा की) बातें (और) सब (बातों) से अच्छी हैं (क्योंकि प्रभु का) नाम सुनने से सारे दुख-दर्द उतर जाते हैं।  
(प्रभु के) नाम की बड़ाई संतों के हृदय में बसती है (और) संतों के प्रताप से सारे पाप दूर हो जाते हैं।  
बड़े भाग्यों से संतों की संगति मिलती है (और) संतों की सेवा (करने से) (प्रभु का) नाम स्मरण किया जाता है।  
प्रभु-नाम के बराबर और कोई (पदार्थ) नहीं, हे नानक! गुरु के सन्मुख हो के कोई विरला मनुष्य नाम की दाति पाता है।8।2।
</details>

<details><summary>दर्पण-पदार्थ</summary>

पद्अर्थ: पेखे = देखे हैं। सरब = सारे। ढढोलि = ढूँढ के, खोज के। पूजसि नाही = नहीं पहुँचते, बराबरी नहीं करते। अमोल = जिसका मूल्य नहीं पाया जा सकता। सासत्र = (सं: शास्त्र) 1.धार्मिक पुस्तक, 2.पदार्थ विद्या की पुस्तक। सिम्रिति = स्मृति, हिन्दू कौम के लिए धार्मिक व भाईचारक कानून आदि की पुस्तकें जो मनु आदि नेताओं ने लिखी।1।
</details>

<details><summary>दर्पण-भाषार्थ</summary>

अर्थ: बहुत से शास्त्र व बहुत सारी स्मृतियां, सारे (हमने) खोज के देखे हैं; (ये पुस्तकें कई तरह की ज्ञान-चर्चाएं व कई धार्मिक व भाईचारक रस्में तो सिखाती हैं) (पर ये) अकाल-पुरख के नाम की बराबरी नहीं कर सकते। हे नानक! (प्रभु के) नाम का मूल नहीं पाया जा सकता।1।
</details>

<details><summary>दर्पण-पदार्थ</summary>

पद्अर्थ: जाप = वेद आदि कि मंत्रों (व देवताओं के नाम) को धीरे-धीरे उचारने। ताप = शरीर को धूणियां आदि से कष्ट देने ताकि शारीरिक इंद्रिय मन और आत्मा पर जोर ना डाल सकें। धिआन = किसी देवता आदि के गुणों को मन के सामने रखना। खट सासत्र = छह शास्त्र, छह दर्शन (सांख, योग, निआइ, वैशेषिक, मीमांसा व वेदांत)। वखिआन = उपदेश। करम ध्रम किरिआ = कर्मकांड के धर्म के काम। तिआगि = छोड़ के। मधे = बीच में। होमै = हवन करे, आग में डाले। रतना = घी। करि राती = रक्ती रक्ती करके। नेम = बंधेज। इक बार = एक बार।1।
</details>

<details><summary>दर्पण-भाषार्थ</summary>

अर्थ: (यदि कोई) (वेद मंत्रों के) जाप करे, (शरीर को धुनी रमा के) तपाए, (और) कई ज्ञान (की बातें करे) और (देवताओं के) ध्यान धरे, छह शास्त्रों व स्मृतियों का उपदेश करे;  
योग के साधन करे, कर्म काण्डी धर्म की क्रिया करे, (अथवा) सारे (काम) छोड़ के जंगलों में भटकता फिरे;  
अनेक किस्म के बड़े बड़े यत्न करे, पुण्य-दान करके बहुत सारा घी हवन करे, अपने शरीर को रक्ती रक्ती करके कटाए और आग में जला दे, कई किस्मों के वर्तों के बंधन करे;  
(पर ये सारे ही) प्रभु के नाम की विचार के बराबर नहीं हैं, (चाहे) हे नानक! ये नाम एक बार भी गुरु के सन्मुख हो के जपा जाए।1।
</details>

<details><summary>दर्पण-पदार्थ</summary>

पद्अर्थ: नउ खंड = नौ हिस्से। प्रिथमी = धरती। नउ खंड प्रिथमी = धरती के नौ ही हिस्से, भाव, सारी धरती। चिरु = बहुत लंबी उम्र। तपीसरु = बड़ा तपस्वी। थीवै = हो जाए। निउली करम = योग का एक साधन है जिससे आँतें साफ करते हैं। सांस बाहर को निकाल के पेट को अंदर की ओर खींच लेते हैं, फिर आँतों को इकट्ठा करके घुमाते हैं। ये साधना सवेरे खाली पेट करते हैं। मारग = रास्ता। निमख निमख = थोड़ा थोड़ा। समसरि = बराबर। गुरमुखि = गुरु के सन्मुख हो के, वे मनुष्य जो गुरु के सन्मुख हैं। परान = जिंद। कनिक = सोना (Gold)। अस्व = अश्व, घोड़े। हैवर = हयवर, बढ़िया घोड़े। भूमि दान = जमीन का दान।2।
</details>

<details><summary>दर्पण-भाषार्थ</summary>

अर्थ: (अगर कोई मनुष्य) सारी धरती पर फिरे, लम्बी उम्र तक जीता रहे, (जगत से) बहुत उपराम हो के बड़ा तपस्वी बन जाए;  
आग में (अपनी) जान हवन कर दे; सोना, घोड़े, बढ़िया घोड़े और जमीन दान करे;  
न्योली कर्म व अन्य बहुत सारे (योग) आसन करे, जैनियों के रास्ते (चल के) बड़े कठिन साधन व संजम करे;  
शरीर को रता रता के कटा देवे, तो भी (मन के) अहंकार की मैल दूर नहीं होती।  
(ऐसा) कोई (उद्यम) प्रभु के नाम के बराबर नहीं है; हे नानक! जो मनुष्य गुरु के सन्मुख हो के नाम जपते हैं वे उच्च आत्मिक अवस्था हासिल करते हैं।2।
</details>

<details><summary>दर्पण-पदार्थ</summary>

पद्अर्थ: मन कामना = मन की कामना, मन की इच्छा। तीरथ = तीर्थों पर। छुटै = विछुड़े, (जीवात्मा से) अलग हो। गरबु = अहंकार। गुमानु = अहंकार। हुटै = घटता। सोच = शोच, स्नान। तन ते = शरीर से,शरीर को धोने से। न जाति = नहीं जाती। देही कउ = शरीर की खातिर। साधना = उद्यम। बिखिआ = माया। न टरै = नहीं टलती, नहीं हटती। जलि = पानी से। अनीति = ना नित्य रहने वाली (देह), नाशवान। भीति = पर्दा, दीवार। नामि = नाम द्वारा। बहु मूच = बहुत, अनगिनत (जीव)। पतित = गिरे हुए, बुरे कर्मों वाले।3।
</details>

<details><summary>दर्पण-भाषार्थ</summary>

अर्थ: (कई प्राणियों के) मन की इच्छा (होती है कि) तीर्थों पर (जा के) शरीरिक चोला छोड़ा जाए, (पर इस तरह भी) गर्व, अहंकार मन में कम नहीं होता।  
(मनुष्य) दिन और रात (भाव, सदा) (तीर्थों पर) स्नान करे, (फिर भी) मन की मैल शरीर धोने से नहीं जाती।  
(अगर) इस शरीर को (साधने की खातिर) कई प्रयत्न भी करें, (तो भी) कभी मन से माया (का प्रभाव) नहीं टलता।  
(यदि) इस नाशवान शरीर को कई बार पानी से भी धोएं (तो भी इस शरीर रूपी) कच्ची दीवार कहाँ पवित्र हो सकती है?  
हे मन! प्रभु के नाम की महिमा बहुत बड़ी है। हे नानक! नाम की इनायत से अनगिनत बुरे कामों वाले जीव (विकारों से) बच जाते हैं।3।
</details>

[[0266]]
<details><summary>दर्पण-पदार्थ</summary>

पद्अर्थ: सिआणप = चतुराई। भउ = डर। बिआपै = व्यापता है, जोर डाल लेता है। करि = कर के, करने से। त्रिसन = प्यास, लालच। न ध्रापै = नहीं तृप्त होती, भूख नहीं मिटती। भेख = धार्मिक पोशाक। अगनि = आग, लालच की आग। कोटि = करोड़ों। उपाव = उपाय, तरीके, वसीले। सिझै = कामयाब होता। छूटसि नाही = बच नहीं सकता। ऊभ = ऊपर, आकाश में। पइआल = पाताल में। ऊभ पइआल = चाहे आकाश पे चढ़ जाए, चाहे पाताल में छुप जाए। मोहि = मोह में। बिआपहि = फस जाते हैं। जालि = जाल में। डानै = दण्ड लगाता है। तिलु = तिल मात्र भी। मानै = मानता है। सहजि = अडोल अवस्था में। सुभाइ = प्रेम से। भाउ = प्रेम।4।
</details>

<details><summary>दर्पण-भाषार्थ</summary>

अर्थ: (जीव की) बहुत चतुराई (के कारण) जमों का डर (जीव को) आ दबाता है (क्योंकि चतुराई के) अनेक यत्न करने से (माया की) प्यास नहीं बुझती।  
अनेक (धार्मिक) भेख करने से (तृष्णा की) आग नहीं बुझती, (ऐसे) करोड़ों तरीके (बरतने से प्रभु की) दरगाह में सही स्वीकार नहीं होते।  
(इन यत्नों से) जीव चाहे आकाश पे चढ़ जाए, चाहे पाताल में छुप जाए, (माया से) बच नहीं सकता, (बल्कि) जीव माया के जाल में व मोह में फंसते हैं।  
(नाम के बिना) और सारी करतूतों को यमराज दण्ड लगाता है, प्रभु के भजन के बिना रक्ती भर भी नहीं पतीजता। हे नानक! (जो मनुष्य) आत्मिक अडोलता में टिक के प्रेम से (हरि नाम) उच्चारता है (उसका दुख प्रभु का नाम जपते ही दूर हो जाता है)।4।
</details>

<details><summary>दर्पण-पदार्थ</summary>

पद्अर्थ: चारि पदारथ = धर्म, अर्थ, काम व मोक्ष। को = कोई मनुष्य। रिदै = हृदय में। सद = सदा। लोरै = चाहे। साध संगि = भले लोगों की संगत में (रह के)। छोरै = छोड़ दे। प्रभ दरस पिआसा = प्रभु के दर्शन की चाह। ता कै = उस से। जासा = जाऊँ। बलि जासा = सदके जाऊँ।5।
</details>

<details><summary>दर्पण-भाषार्थ</summary>

अर्थ: अगर कोई मनुष्य (धर्म, अर्थ, काम व मोक्ष) चार पदार्थों का अभिलाशी हो, (तो उसे चाहिए कि) गुरमुखों की सेवा में लगे।  
अगर कोई मनुष्य अपना दुख मिटाना चाहे तो प्रभु का नाम सदा हृदय में स्मरण करे।  
अगर कोई मनुष्य अपनी शोभा चाहता हो तो सत्संगि में (रह के) इस अहंकार का त्याग करे।  
अगर कोई मनुष्य जनम मरन के चक्कर से डरता हो, तो वह संतों की चरणीं लगे।  
हे नानक! (कह कि) जिस मनुष्य को प्रभु के दीदार की चाहत है, मैं उससे सदा सदके जाऊँ।
</details>

<details><summary>दर्पण-पदार्थ</summary>

पद्अर्थ: जा का = जिस (मनुष्य) का। सगल = सारे। पुरख = मनुष्य। आपस कउ = अपने आप को। नीचा = नीचा, बुरा। सोऊ = उसी मनुष्य को। गनीऐ = जानें, समझें। रीना = धूल, चरणों की धूल। नामु = सर्व व्यापक ताकत। तिनि = उस (मनुष्य ने)। घटि घटि = हरेक शरीर में। चीना = पहिचान लिया है। बुरा = बुराई। पेखै = देखता है। सम = बराबर, एक जैसा। द्रिसटेता = देखने वाला। लेपा = असर, प्रभाव। जन = (वे) मनुष्य।6।
</details>

<details><summary>दर्पण-भाषार्थ</summary>

अर्थ: सत्संग में (रह के) जिस मनुष्य का अहंकार मिट जाता है (वह) मनुष्य सारे मनुष्यों में बड़ा है।  
जो मनुष्य अपने आप को (सब से) बुरे कामों वाला मानता है, उसे सभी से बढ़िया समझना चाहिए।  
जिस मनुष्य का मन सबके चरणों की धूल होता है (भाव, जो सबसे गरीबी-भाव बरतता है) उस मनुष्य ने हरेक शरीर में प्रभु की सत्ता पहिचान ली है।  
जिसने अपने मन में से बुराई मिटा दी है, वह सारी सृष्टि (के जीवों को अपना) मित्र देखता है।  
हे नानक! (ऐसे) मनुष्य सुखों और दुखों को एक जैसा समझते हैं, (तभी तो) पाप और पुण्य का उनपे असर नहीं होता (भाव, ना कोई बुरा कर्म उनके मन को फसा सकता है, और ना ही स्वर्ग आदि का लालच करके या दुख-कष्ट से डरके वे पुण्य-कर्म करते हैं, उनका स्वभाव ही नेकी करना बन जाता है)।6।
</details>

<details><summary>दर्पण-पदार्थ</summary>

पद्अर्थ: निरधन = धन हीन, कंगाल। कउ = को, वास्ते। निथावे कउ = निआसरे को। थाउ = आसरा। निमाना = जिसे कहीं मान आदर ना मिले, दीन। घट = शरीर, प्राणी। देवहु = तू देता है। अंतरजामी = अंदर की जानने वाला, दिल की बूझने वाला। गति = हालत, अवस्था। प्रभ = हे प्रभु! राते = मगन, मस्त। उसतति = शोभा, महिमा। तुम ते = तुझसे। कोइ = कोई और।7।
</details>

<details><summary>दर्पण-भाषार्थ</summary>

अर्थ: (हे प्रभु!) कंगाल के लिए तेरा नाम ही धन है, निआसरे को तेरा आसरा है। निमाणे के वास्ते तेरा (नाम), हे प्रभु! आदर मान है,? तू सारे जीवों को दातें देता है।  
हे स्वामी! हे सारे प्राणियों के दिल की जानने वाले! तू खुद ही सब कुछ करता है, और स्वयं ही कराता है।  
हे प्रभु! तू अपनी हालत और अपनी (बड़ाई) की मर्यादा आप ही जानता है; तू अपने आप में खुद ही मगन है।  
हे नानक! (कह कि, हे प्रभु!) तेरी महिमा (बड़ाई) तुझसे ही (बयान) हो सकती है, कोई और तेरी महिमा नहीं जानता।7।
</details>

<details><summary>दर्पण-पदार्थ</summary>

पद्अर्थ: स्रेसट = श्रेष्ठ, सबसे अच्छा। निरमल = पवित्र, शुद्ध। करमु = कर्म, आचरण। क्रिया = धार्मिक रस्म। दुरमति = बुरी मति। हिरिआ = दूर की। जीअ = हे जी! हे मन! अम्रित = अमृत, अमर करने वाली। रसन = जीभ। बखानी = उचार, बोल। जिह घट = जिस घट में, जिस शरीर में, जिस हृदय में।8।
</details>

<details><summary>दर्पण-भाषार्थ</summary>

अर्थ: (हे मन!) प्रभु का नाम जप (और) पवित्र आचरण (बना) - ये धर्म सारे धर्मों से बढ़िया है।  
सत्संग में (रहके) बुरी मति (रूपी) मैल दूर की जाए-ये काम और सारे धार्मिक रस्मों से उत्तम है।  
हे मन! सदा प्रभु का नाम जप- ये उद्यम (और) सारे उद्यमों से भला है। प्रभु का यश (कानों से) सुन (और) जीभ से बोल- (प्रभु के यश की ये) आत्मिक जीवन देने वाली वाणी और सब बाणियों से सुंदर है।  
हे नानक! जिस हृदय में प्रभु का नाम बसता है, वह (हृदय-रूपी) जगह और सभी जगहों (तीर्थों) स्थानों से पवित्र है।8।3।
</details>

<details><summary>दर्पण-पदार्थ</summary>

पद्अर्थ: निरगुनीआर = हे निरगुण जीव! हे गुणहीन जीव! इआनीआ = हे अंजान! समालि = याद रख, याद कर। जिनि = जिस (प्रभु) ने। कीआ = पैदा किया। तिसु = उसे। चिति = चिक्त में। निबही = निभता है, साथ निभाता है।1।
</details>

<details><summary>दर्पण-भाषार्थ</summary>

अर्थ: हे अंजान! हे गुणहीन (मनुष्य)! उस मालिक को सदा याद कर। हे नानक! जिस ने तुझे पैदा किया है, उसे चिक्त में (परो के) रख, वही (तेरा) साथ निभाएगा।1।
</details>

<details><summary>दर्पण-पदार्थ</summary>

पद्अर्थ: रमईआ = सुंदर राम। चेति = याद कर। परानी = हे जीव! द्रिसटानी = दिखा दिया। जिनि = जिस (प्रभु) ने। तूं = तुझे। साजि = पैदा करके। सवारि = सजा के। गरभ अगनि = पेट की आग। उबारिआ = बचाइआ। बार = बालक। बिवसथा = उम्र, हालत। पिआरै = पिलाता है। भरि जोबन = जवानी के भर में, भरी जवानी में। सूध = सूझ। बिरधि = बुढा। उपरि = ऊपर, सेवा करने को। सैन = सज्जन, मित्र। मुखि = मुंह में। अपिआउ = (संस्कृत: आप्य to grow fat. (cause) To make fat or comfortable, आप्यायनं) अच्छे भोजन। बैठ कउ = बैठे को। दैन = देते हैं।1।
</details>

<details><summary>दर्पण-भाषार्थ</summary>

अर्थ: हे जीव! सुंदर राम के गुण याद कर, (देख) किस आदि से (तुझे) कितना (सुंदर बना के उसने) दिखाया है।  
जिस प्रभु ने बना सँवार के सुंदर किया है, जिसने तुझे पेट की आग में (भी) बचाया;  
जो बाल उम्र में तुझे दूध पिलाता है, भरी जवानी में भोजन व सुखों की सूझ (देता है);  
(जब तू) बुड्ढा हो जाता है (तो) सेवा करने को साक-सज्जन (तैयार कर देता है) जो बैठे हुए को मुंह में बढ़िया भोजन देते हैं, (उस प्रभ को चेते कर)।  
(पर) हे नानक! (कह, हे प्रभु!) ये गुणहीन जीव (तेरा) कोई उपकार नहीं समझता, (अगर) तू खुद मेहर करे, तो (ये जन्म उद्देश्य में) सफल हो।1।
</details>

[[0267]]
<details><summary>दर्पण-पदार्थ</summary>

पद्अर्थ: जिह प्रसादि = जिसकी कृपा से। धर = धरती। सुखि = सुख से। बसहि = तू बसता है। सुत = पुत्र। बनिता = स्त्री। हसहि = तू हसता है। सीतल = ठंडा। पवनु = हवा। पावकु = आग। सगल = सारे। समग्री = पदार्थ। हसत = हाथ। पाव = पैर। करन = कान। नेत्र = आँखें। रसना = जीभ। तिसहि = उस (प्रभु) को। तिआगि = छोड़ के, विसार के। रचना = व्यस्त है, मगन है। दोख = बुरे कर्म। मूढ़ = मूर्ख जीव। बिआपे = फसे हुए हैं।2।
</details>

<details><summary>दर्पण-भाषार्थ</summary>

अर्थ: (हे जीव!) जिस (प्रभु) की कृपा से तू धरती पर सुखी बसता है, पुत्र भाई स्त्री के साथ हसता है;  
जिसकी मेहर से तू ठंडा पानी पीता है, सुख देने वाली हवा व अमुल्य आग (इस्तेमाल करता है);  
जिसकी कृपा से सारे रस भोगता है, सारे पदार्थों के साथ तू रहता है (भाव, सारे पदार्थ बरतने के लिए तुझे मिलते हैं);  
(जिस ने) तुझे हाथ पैर कान नाक जीभ दिए हैं, उस (प्रभु) को विसार के (हे जीव!) तू औरों के साथ मगन है।  
(ये) मूर्ख अंधे जीव (भलाई भुला देने वाले) ऐसे अवगुणों में फंसे हुए हैं। हे नानक! (इन जीवों के लिए प्रार्थना कर, और कह) - हे प्रभु! (इन्हें) स्वयं (इन अवगुणों में से) निकाल ले।2।
</details>

<details><summary>दर्पण-पदार्थ</summary>

पद्अर्थ: आदि = आरम्भ से (भाव, जन्म के समय से)। अंति = आखीर तक (भाव, मरने तक)। गवारु = मूर्ख मनुष्य। जा की = जिस (प्रभु) की। नव निधि = नौ खजाने। ता सिउ = उससे। मूढ़ा = मूर्ख। हजूरे = हाजर नाजर, अंग संग। ता कउ = उस को। तिसहि = उस (प्रभु) को। मुगध = मूर्ख। इहु = ये (जीव)। अपारु = बेअंत।3।
</details>

<details><summary>दर्पण-भाषार्थ</summary>

अर्थ: मूर्ख मनुष्य उस प्रभु से प्यार नहीं करता, जो (इसके) जनम से ले कर मरने के समय तक (इसकी) सक्षा करने वाला है।  
मूर्ख जीव उस प्रभु के साथ चिक्त नहीं जोड़ता, जिसकी सेवा करने से (इसे सृष्टि के) नौ ही खजाने मिल जाते हैं।  
अंधा मनुष्य उस ठाकुर को (कहीं) दूर (बैठा) समझता है, जो हर समय इसके अंग-संग है।  
मूर्ख और अंजान जीव उस प्रभु को विसार बैठता है, जिसकी टहल करने से इसे (प्रभु की) दरगाह में आदर मिलता है।  
(पर कौन कौन सा अवगुण चितारें?) ये जीव (तो) सदा ही भूलें करता रहता है; हे नानक! रक्षा करने वाला प्रभु बेअंत है (वह इस जीव के अवगुणों की तरफ नहीं देखता)।3।
</details>

<details><summary>दर्पण-पदार्थ</summary>

पद्अर्थ: रचै = व्यस्त रहता है, खुश रहता है। छोडि = छोड़ के। मचै = जलता है, आकड़ता है। जो = जो (धन पदार्थ)। सु = उसे। असथिरु = सदा कायम रहने वाला। होवनु = होवनहार, जरूर होना है (भाव, मौत)। परानै = पहिचानता है, समझता है। तिस का = उस का, उस की खातिर। स्रम = मेहनत, श्रम। सहाई = सहायता करने वाला। परहरै = छोड़ देता है। उतारै = उतार देता है। गरधग प्रीति = गधे का प्यार। भसम = राख। कूप = कूआँ। पतित = गिरा हुआ। बिकराल = डरावना। बिकराल कूप महि = भयानक कूएं में। प्रभ = हे प्रभु!।4।
</details>

<details><summary>दर्पण-भाषार्थ</summary>

अर्थ: (माया धारी जीव) (नाम-) रत्न छोड़ के (माया रूपी) कौड़ी से खुश रहता है। सच्चे (प्रभु) को छोड़ के नाशवान (पदार्थों) के साथ जलता रहता है।  
जो (माया) छोड़ जानी है, उसे सदा अटल समझता है; जो (मौत) जरूर घटित होनी है, उसे (कहीं) दूर (बैठी) ख्याल करता है।  
उस (धन पदार्थ) की खातिर (नित्य) मुशक्कत करता (फिरता) है जो (आखिर में) छोड़ जानी है; जो (प्रभु) (इस) के साथ रक्षक है उसे विसार बैठा है।  
गधे का प्यार (सदा) राख से (ही) होता है, चंदन का लेप धो के उतार देता है।  
(जीव माया के) अंधेरे भयानक कूएं में गिरे पड़े हैं; हे नानक! (अरदास कर और कह:) हे दयालु प्रभु! (इन्हें स्वयं इस कूएं में से) निकाल ले।4।
</details>

<details><summary>दर्पण-पदार्थ</summary>

पद्अर्थ: मानस = मनुष्य की। पचारा = (संस्कृत: ऊपचार) दिखावा। अंतरि = मन में। कछु करै = (चाहे) कोई (प्रयत्न) करे। बिआपै = जोर डाल रहा है। सुआनु = कुक्ता। अगनि = (तृष्णा की) आग। गलि = गले में। अथाह = जिसकी गहराई का पता ना लग सके। जा कै अंतरि = जिस मनुष्य के हृदय में। सहजि = सहज में, उस अवस्था में जहाँ मन डोलता नहीं। समाति = समा जाता है, टिक जाता है।5।
</details>

<details><summary>दर्पण-भाषार्थ</summary>

अर्थ: जाति मनुष्य की है (भाव, मनुष्य श्रेणी में पैदा हुआ है) पर काम पशुओं वाले हैं, (वैसे) दिन रात लोगों के लिए दिखावा कर रहा है।  
बाहर (शरीर पर) धार्मिक पोशाक है पर मन में माया की मैल है, (बाहर के भेस से) छुपाने का यनत करने से (मन की मैल) छुपती नहीं।  
बाहर (दिखावे के लिए) (तीर्थ) स्नान व ज्ञान की बातें करता है, समाधियां भी लगाता है, पर मन में लोभ (रूपी) कुक्ता अपना जोर डाल रहा है।  
मन में (तृष्णा की) आग है, बाहर शरीर राख (से लिबड़ा हुआ है); (यदि) गले में (विकारों के) पत्थर (हों तो) अथाह (संसार समुंदर को जीव) कैसे तैरे?  
जिस जिस मनुष्य के हृदय में प्रभु आ बसता है, हे नानक! वही अडोल अवस्था में टिके रहते हैं।5।
</details>

<details><summary>दर्पण-पदार्थ</summary>

पद्अर्थ: सुनि = सुन के। मारगु = रास्ता। पावै = ढूँढ ले। करु = हाथ। गहि लेहु = पकड़ ले। ओड़ि = आखिर तक। बुझारति = पहेली। डोरा = बहरा। निसि = रात। भोरा = दिन। भंग = टूटी हुई। पिंगुल = लूला। परभवन = प्रभवन, यहां वहां घूमना। उस = उसकी। गवन = पहुँच। करुणा = तरस। करुणा मै = दया करने वाला। दीनु = निमाणा (जीव)।6।
</details>

<details><summary>दर्पण-टिप्पनी</summary>

(नोट: संस्कृत ‘मय’, पंजाबी ‘मै’ is an affix used to indicate ‘made of, consisting of, full of’)।
</details>

<details><summary>दर्पण-भाषार्थ</summary>

अर्थ: अंधा मनुष्य (निरा) सुन के कैसे राह ढूँढ ले? (हे प्रभु! स्वयं इसका) हाथ पकड़ लो (ता कि ये) आखिर तक (प्रीति) निबाह सके।  
बहरा मनुष्य (निरी) बुझारत को क्या समझे? (बुझारत से) कहें (ये) रात है तो वह समझ लेता है (ये) दिन (है)।  
गूँगा कैसे विष्णु-पद गा सके? (कई) प्रयत्न (भी) करे तो भी उसकी सुर टूटी रहती है।  
लंगड़ा कैसे पहाड़ों पे चढ़ सकता है? वहां उसकी पहुँच नहीं हो सकती।  
हे नानक! (इस हालत में केवल अरदास कर और कह) हे कर्तार! हे दया के सागर! (ये) निमाणा दास विनती करता है, तेरी मेहर से (ही) तैर सकता है।6।
</details>

<details><summary>दर्पण-पदार्थ</summary>

पद्अर्थ: चिति = चिक्त में। बैराई = वैरी। बलूआ = रेत। ग्रिह = घर। भीतरि = में। रंगि = रंग में, मस्ती में। केल = खेल मस्ती। द्रिढ़ु = पक्का। मनहि = मन में। प्रतीति = यकीन। मूढ़े चिति = मूर्ख के चिक्त में। कालु = मौत। बिरोध = विरोध। ध्रोह = दगा, ठगी। इआहू जुगति = इस तरीके से। बिहाने = गुजर गए हैं। आपन करम = अपनी मेहर।7।
</details>

<details><summary>दर्पण-भाषार्थ</summary>

अर्थ: जो प्रभु (इस मूर्ख का) संगी-साथी है, उस को (ये) याद नहीं करता, (पर) जो वैरी है उससे प्यार कर रहा है।  
रेत के घर में बसता है (भाव, रेत के कणों की भांति उम्र छिन छिन कर के किर रही है), (फिर भी) माया की मस्ती में आनंद मौजें मना रहा है।  
(अपने आप को) अमर समझे बैठा है, मन में (यही) यकीन बना हुआ है; पर मूर्ख के चिक्त में (कभी) मौत (का ख्याल भी) नहीं आता।  
वैर विरोध, काम, गुस्सा, मोह, झूठ, बुरे कर्म, खूब लालच और दगा- इसी राह पर पड़ के (इसके) कई जनम गुजर गए हैं। हे नानक! (इस बिचारे जीव के लिए प्रभु-दर पर प्रार्थना कर और कह:) अपनी मेहर करके (इसे) बचा लो।7।
</details>

[[0268]]
<details><summary>दर्पण-पदार्थ</summary>

पद्अर्थ: तुम पहि = तेरे पास। पिंडु = शरीर। रासि = राशि, पूंजी, बख्शीश। घनेरे = बहुत। समग्री = पदार्थ। सूति = सूत्र में, मर्यादा में, हुक्म में। धारी = टिकी हुई है। तुम ते = तुम से। होइ = (जो कुछ) अस्तित्व में आया है, पैदा हुआ है। आगिआकारी = (तेरे) हुक्म को मान रहा है। कुरबानी = सदके। मिति = मर्यादा, अंदाजा। गति = हालत।8।
</details>

<details><summary>दर्पण-भाषार्थ</summary>

अर्थ: (हे प्रभु!) तू मालिक है (हम जीवों की) अर्ज तेरे आगे ही है, ये जिंद और शरीर (जो तूने हमें दिया है) सब तेरी ही कृपा है।  
तू हमारा माँ-बाप है, हम तेरे बच्चे हैं, तेरी मेहर (की नजर) में बेअंत सुख हैं।  
कोई तेरा अंत नहीं पा सकता, (क्योंकि) तू सबसे ऊँचा भगवान है।  
(जगत के) सारे पदार्थ तेरे ही हुक्म में टिके हुए हैं; तेरी रची हुई सृष्टि तेरी ही आज्ञा में चल रही है।  
तू कैसा है और कितना बड़ा है, ये तो तू स्वयं ही जानता है। हे नानक! (कह, हे प्रभु!) तेरे सेवक (तुझसे) सदा सदके जाते हैं।8।4।
</details>

<details><summary>दर्पण-पदार्थ</summary>

पद्अर्थ: लागहि = लगते हैं। आन = अन्य। सुआइ = स्वाद में, स्वार्थ में। कहू न = कभी नहीं। सीझई = सफल होता, कामयाब होता। पति = इज्जत।1।
</details>

<details><summary>दर्पण-भाषार्थ</summary>

अर्थ: (सारी दातें) देने वाले प्रभु को छोड़ के (जीव) अन्य स्वाद में लगते हैं; (पर) हे नानक! (ऐसा) कभी (कोई मनुष्य जीवन-यात्रा में) कामयाब नहीं होता (क्योंकि प्रभु के) नाम के बिना इज्जत नहीं रहती।1।
</details>

<details><summary>दर्पण-पदार्थ</summary>

पद्अर्थ: बसतू = चीजें। ले = ले कर। पाछै पावै = संभाल लेता है। बिखोटि = बि+खोट (संस्कृत: ख्रोटि a cunning or shrewed woman, बि = without) खोट हीनता, खरा पन, एतबार। हिरि लेइ = छीन ले। मूढ़ा = मूर्ख। कहा करेइ = क्या कर सकता है? चारा = जोर, पेश। सद = सदा। सरब = सारे। ताहू मनि = उसी के मन में। वूठा = आ बसते हैं। जिसु जन = जिस मनुष्य को। थोक = पदार्थ। तिनि = उस (मनुष्य) ने।1।
</details>

<details><summary>दर्पण-भाषार्थ</summary>

अर्थ: (मनुष्य प्रभु से) दस चीजें लेकर संभाल लेता है, (पर) एक चीज की खातिर अपना एतबार गवा लेता है (क्योंकि मिली हुई चीजों के बदले शुक्रिया तो करता नहीं, जो नहीं मिली उसका गिला करता रहता है)।  
(अगर प्रभु) एक चीज भी ना दे, और, दस (दी हुई) भी छीन ले, तो बताओ, ये मूर्ख क्या कर सकता है?  
जिस मालिक के साथ पेश नहीं चल सकती, उसके आगे सिर निवाना ही चाहिए, (क्योंकि) जिस मनुष्य के मन में प्रभु प्यारा लगता है, सारे सुख उसी के हृदय में आ बसते हैं।  
हे नानक! जिस मनुष्य से प्रभु अपना हुक्म मनाता है, (दुनिया के) सारे पदार्थ (जैसे) उसने पा लिए हैं।1।
</details>

<details><summary>दर्पण-पदार्थ</summary>

पद्अर्थ: अगनत रासि = अनगिनत (पदार्थों) की पूंजी। दे = देता है। खात पीत = खाता पीता। बरतै = बरतता है। अनद उलासि = आनंद उल्लास, चाव खुशी से। अमान = अमानत। बहुरि = दुबारा। मनि = मन में। रोसु = गुस्सा। परतीति = एतबार। खोवै = गवा लेता है। बिस्वासु = विश्वास। निहालु = प्रसन्न, खुश।2।
</details>

<details><summary>दर्पण-भाषार्थ</summary>

अर्थ: (प्रभु) शाह अनगिनत (पदार्थों की) पूंजी (जीव बन्जारे को) देता है, (जीव) खता पीता चाव व खुशी से (इन पदार्थों को) बरतता है।  
(यदि) शाह अपने कोई अमानत वापस ले ले, तो (ये) अज्ञानी मन में गुस्सा करता है;  
(इस तरह) अपना एतबार स्वयं ही गवा लेता है, और पुनः इसका विश्वास नहीं किया जाता।  
(अगर) जिस प्रभु की (बख्शी हुई) चीज है उसके आगे (खुद ही खुशी से) रख दे, और प्रभु का हुक्म (कोई चीज छीने जाने के समय) सिर माथे मान ले, तो (प्रभु उसे) आगे से चौगुना निहाल करता है। हे नानक! मालिक सदैव मेहर करने वाला है।2।
</details>

<details><summary>दर्पण-पदार्थ</summary>

पद्अर्थ: भाति = किस्म। हेत = प्यार। सरपर = अंत को, अवश्य। जानु = समझ। अनेत = ना नित्य रहने वाले, नाशवान। बिरख = वृक्ष। रंगु = प्यार। ओह = वह (छाया)। उहु = वह मनुष्य (जो छाया के साथ प्यार डालता है)। मनि = मन में। दीसै = दिखाई देता है। चालनहारु = नाशवान, चले जाने वाला। लपटि रहिओ = जुड़ रहा है, लिपटा बैठा है। तह = वहाँ, उससे (जो चलायमान है)। अंध = अंधा। अंध अंधारु = अंधों का अंधा, महा मूर्ख। बटाऊ = राही, मुसाफिर। नेह = प्यार, मुहब्बत। ता कउ = उस को। हाथि = हाथ में। न केह = कुछ भी नहीं।3।
</details>

<details><summary>दर्पण-भाषार्थ</summary>

अर्थ: माया के प्यार अनेक किस्मों के हैं (भाव, माया के अनेक सुंदर रूप मनुष्य के मन को मोहते हैं), (पर ये सारे) अंत में नाश हो जाने वाले समझिए।  
(अगर कोई मनुष्य) वृक्ष की छाया से प्यार डाल बैठे, (नतीजा क्या निकलेगा?) वह छाया नाश हो जाती है, और, वह मनुष्य मन में पछताता है।  
(ये सारा जगत) जो दिखाई दे रहा है नाशवान है, इस (जगत) से ये अंधों का अंधा (जीव) चिपका बैठा है।  
जो (भी) मनुष्य (किसी) राही से प्यार डाल बैठता है, (अंत को) उसके हाथ पल्ले कुछ भी नहीं पड़ता।  
हे मन! प्रभु के नाम का प्यार (ही) सुख देने वाला है; (पर) हे नानक! (ये प्यार उस मनुष्य को नसीब होता है, जिसे) प्रभु मेहर करके खुद लगाता है।3।
</details>

<details><summary>दर्पण-पदार्थ</summary>

पद्अर्थ: मिथिआ = सदा कायम ना रहने वाला, जिसका मान करना झूठा हो। कुटंबु = परिवार। सबाइआ = सारा। ममता = मल्कियत की पकड़, ये ख्याल कि ये चीज मेरी है। जोबन = जवानी। बिकराल = डरावना। हसती = हाथी। अस्व = अश्व, घोड़े। बसत्रा = कपड़े। रंग संगि = प्यार से। पेखि = देख के। हसता = हसता है। ध्रोह = दगा। आपस ऊपरि = अपने ऊपर। असथिरु = सदा कायम रहने वाली। भगति = बंदगी, भजन। जपि जपि = सदा जप के।4।
</details>

<details><summary>दर्पण-भाषार्थ</summary>

अर्थ: (जब ये) शरीर, धन और सारा परिवार नाशवान है, (तो) माया की मल्कियत और अहंकार (भाव, धन व परिवार के कारण बड़प्पन) -इन पे मान भी झूठा।  
राज जवानी और धन माल सब नाशवान हैं, (इस वास्ते इनके कारण) काम (की लहर) और भयानक क्रोध ये भी व्यर्थ हैं।  
रथ, हाथी, घोड़े और (सुंदर) कपड़े सदा कायम रहने वाले नहीं हें, (इस सारी) माया को प्यार से देख के (जीव) हसता है, (पर ये हसना व गुमान भी) व्यर्थ है।  
दगा, मोह और अहंकार- (ये सारे ही मन की) व्यर्थ (तरंगें) हैं; अपने ऊपर गुमान करना भी झूठा (नशा) है।  
सदा कायम रहने वाली (प्रभु की) भक्ति (ही है जो) गुरु की शरण पड़ कर (की जाए)। हे नानक! प्रभु के चरण (ही) सदा जप के (मनुष्य) असल जीवन जीता है।4।
</details>

[[0269]]
<details><summary>दर्पण-पदार्थ</summary>

पद्अर्थ: मिथिआ = व्यर्थ। स्रवन = कान। हसत = हाथ। (‘हसत’ और ‘हसति’ दोनों अलग अलग है, अर्थ भी अलग हैं ‘हसत’ = हाथ, ‘हसति = हस्ति, हाथी)। दरब = धन। हिरहि = चराते हैं। नेत्र = आँखें। त्रिअ = स्त्री का। रसना = जीभ। अन स्वाद = अन्य स्वादों में। धावहि = दौड़ते हैं। बिकार = नुकसान। मन = हे मन! पर लोभु = पराए (धन आदि) का लोभ। परउपकार = दूसरों की भलाई। बासु = वासना, सुगंधि। बिनु बूझे = (अपने अस्तित्व का उद्देश्य) समझे बगैर। देह = शरीर।5।
</details>

<details><summary>दर्पण-भाषार्थ</summary>

अर्थ: (मनुष्य के) कान व्यर्थ हैं (अगर वे) पराई निंदा सुनते हैं, हाथ व्यर्थ हैं (अगर ये) पराए धन को चुराते हैं;  
आँखें व्यर्थ हैं (यदि ये) पराई स्त्री का रूप देखती हैं। जीभ व्यर्थ है (अगर ये) खाने व अन्य सवादों में (लगी हुई है);  
पैर व्यर्थ है (अगर ये) पराए नुकसान के लिए दौड़-भाग रहे हैं। हे मन! तू भी व्यर्थ है (यदि तू) पराए धन का लोभ कर रहा है।  
(वह) शरीर व्यर्थ हैं जो दूसरों की भलाई नहीं करते, (नाक) व्यर्थ है (जो) विकारों की वासना ले रहा है।  
(अपने-अपने अस्तित्व के उद्देश्य) को समझे बिना (ये) सारे (अंग) व्यर्थ हैं। हे नानक! वह शरीर सफल है जो प्रभु का नाम जपता है।5।
</details>

<details><summary>दर्पण-पदार्थ</summary>

पद्अर्थ: बिरथी = व्यर्थ। साकत = (ईश्वर से) टूटा हुआ। आरजा = उम्र। तनु अंध = अंधे का शरीर। मुखि = मुंह में से। ता कै मुखि = उसके मुंह में से। दुरगंध = बद बू। रैनि = रात। बिहाइ = गुजर जाती है। मेघ = बादल। किरपन = कंजूस। निरारथ = व्यर्थ। दाम = पैसे, धन। धंनि = मुबारक। जिह घटि = जिनके हृदय में। ता कै = उन से। बलि बलि = सदके।6।
</details>

<details><summary>दर्पण-भाषार्थ</summary>

अर्थ: (ईश्वर से) टूटे हुए मनुष्य की उम्र व्यर्थ जाती है, (क्योंकि) सच्चे प्रभु (के नाम) के बिना वह कैसे स्वच्छ हो सकता है?  
नाम के बिना अंधे (साकत) का शरीर (ही) किसी काम का नहीं, (क्योंकि) उसके मुंह में से (निंदा आदि) की बद बू आती है।  
जैसे बरखा के बगैर खेती निष्फल जाती है, (वैसे) स्मरण के बगैर (साकत के) दिन रात बेकार चले जाते हैं।  
प्रभु के भजन से वंचित रहने के कारण (मनुष्य के) सारे ही काम किसी अर्थ के नहीं, (क्योंकि ये काम इसका अपना कुछ नहीं सँवारते) जैसे कंजूस का धन उसके अपने किसी काम का नहीं।  
वह मनुष्य मुबारक हैं, जिनके हृदय में प्रभु का नाम बसता है, हे नानक! (कह कि) मैं उन (गुरमुखों) से सदके जाता हूँ।6।
</details>

<details><summary>दर्पण-पदार्थ</summary>

पद्अर्थ: रहत = धर्म के बाहरी चिन्ह जो धारण किए हुए हैं। अवर = और। कछु अवर = कुछ और। कमावत = कमाता है, अमली जिंदगी है। मनि = मन में। गंढ लावत = जोड़ तोड़ करता है। परबीन = चतुर, सियाना। काहू = किसी के। भीन = भीगता, प्रसन्न होता। अवर = और लोगों को। जिस कै अंतरि = जिस मनुष्य के मन में। सीख = शिक्षा। तिस की सीख = उसकी शिक्षा से। संसारु = जगत (भाव, जगत का हरेक जीव)। तुम भाने = तुझे भाते हैं, तुझे अच्छे लगते हैं। तिन = उन्होंने। उन जन चरन = उन मनुष्यों के पैरों पर। पराता = पड़ता है। मुखहु = मुंह से, मुंह की बातों से।7।
</details>

<details><summary>दर्पण-भाषार्थ</summary>

अर्थ: धर्म के बाहरी धारे हुए चिन्ह और हैं पर असल जिंदगी कुछ और है; मन में (तो) प्रभु से प्यार नहीं है, (पर) मुंह की बातों से घर पूरा करता है।  
(पर दिलों की) जानने वाला प्रभु सयाना है, (वह कभी) किसी के बाहरी वेष से प्रसन्न नहीं हुआ।  
(जो मनुष्य) और लोगों को सलाहें देता है (पर) खुद (उन सलाहों पर) नहीं चलता, वह सदा जनम मरण के चक्कर में पड़ा रहता है।  
जिस मनुष्य के हृदय में निरंकार बसता है, उसकी शिक्षा से जगत (विकारों से) बचता है।  
(हे प्रभु!) जो (भक्त) तुझे प्यारे लगते हैं उन्होंने तुझे पहिचाना है। हे नानक! (कह) -मैं उन (भक्तों) के चरणों में पड़ता हूँ।7।
</details>

<details><summary>दर्पण-पदार्थ</summary>

पद्अर्थ: करउ = मैं करता हूँ। कीआ = पैदा किया हुआ (जीव)। आपहि = खुद ही। मानै = गुमान करता है। आपहि आप = स्वयं ही। निबेरा = फैसला, निखेड़ा। नेरा = नजदीक। सगल ते रहत = सब से परे है। उपाव = प्रयत्न। रहत = रहन-सहन, रहनी। आतम की रहत = आत्मा की रहनी, आत्मिक जिंदगी। जिस भावै = जो उसे भाए, जो उसे भाता है। तिसु = उसे। थान थनंतरि = हर जगह। समाइ रहिआ = मौजूद है। निमख निमख = आँख के फरकने के समय में भी।8।
</details>

<details><summary>दर्पण-भाषार्थ</summary>

अर्थ: (जो जो) विनती मैं करता हूँ, प्रभु सब जानता है, अपने पैदा किए जीव को वह खुद ही सम्मान देता है।  
(जीवों के किए कर्मों के मुताबिक) प्रभु खुद ही फैसला करता है, (भाव) किसी को ये बुद्धि बख्शता है कि प्रभु हमारे नजदीक है और किसी को ये जनाता है कि प्रभु कहीं दूर है।  
सब तरीकों से चतुराईयों से (प्रभु) परे है (भाव, किसी हीले चतुराई से प्रभु प्रसन्न नहीं होता) (क्योंकि वह जीव की) आत्मिक रहने की शैली की हरेक बात जानता है।  
जो (जीव) उसे भाता है उसे अपने साथ जोड़ लेता है, प्रभु हर जगह मौजूद है। वही मनुष्य (असली) सेवक बनता है जिस पर प्रभु मेहर करता है। हे नानक! (ऐसे) प्रभु को दम-ब-दम याद कर।8।5।
</details>

<details><summary>दर्पण-पदार्थ</summary>

पद्अर्थ: बिनस जाइ = नाश हो जाए, मिट जाए, दूर हो जाए। अहंमेव = (सं: अहं+एव। मैं ही हूँ), ये ख्याल कि मैं ही बड़ा हूँ, अहंकार। सरणागती = सरण आया हूँ। प्रसादु = कृपा, मेहर। गुरदेव = हे गुरदेव!।1।
</details>

<details><summary>दर्पण-भाषार्थ</summary>

अर्थ: हे नानक! (बिनती कर और कह) -हे गुरदेव! हे प्रभु! मैं शरण आया हूँ, (मेरे पर) मेहर कर, (मेरे) काम, क्रोध, लोभ, मोह व अहंकार दूर हो जाएं।1।
</details>

<details><summary>दर्पण-टिप्पनी</summary>

नोट: शब्द ‘प्रसादु’ क्रिया (verb) ‘करि’ के साथ ‘कर्म कारक’ (Objective Case) है। आगे अष्टपदी में शब्द ‘प्रसादि’ आता है। (ि) ‘कर्ण कारक’ (Instrumental Case) का चिन्ह है, ‘प्रसादि’ का अर्थ है ‘कृपा से, कृपा द्वारा’। इसी तरह ‘मूल मंत्र’ में ‘गुर प्रसादि’ का अर्थ है ‘गुरु की कृपा से’, भाव, पहले शब्दों बताई गई सिफतों वाला अकाल-पुरख गुरु की कृपा से (मिलता है)। (देखो‘जपु’ सटीक)
</details>

<details><summary>दर्पण-पदार्थ</summary>

पद्अर्थ: जिह प्रसादि = जिस (प्रभु) की कृपा से। अंम्रित = स्वादिष्ट भोजन। खाहि = तू खाता है। सुगंधत = सुंदर मीठी वासना वाली चीजें। तनि = शरीर पर। परम = ऊँची। गति = पदवी, दर्जा। मंदरि = मंदिर में, घर में। तिसहि = उसे। संगि सुख = सुख से, मौज से। रसना = जीभ।1।
</details>

<details><summary>दर्पण-भाषार्थ</summary>

अर्थ: (हे भाई!) जिस (प्रभु) की कृपा से तू कई किस्मों के स्वादिष्ट पकवान खाता है, उसे मन में (याद) रख।  
जिसकी मेहर से अपने शरीर पर तू सुगंधियां लगाता है, उसे याद करने से तू उच्च पदवी हासिल कर लेगा।  
जिसकी दया से तू सुख-महलों में बसता है, उसे सदा मन में स्मरण कर।  
जिस (प्रभु) की कृपा से तू घर में मौजों से बस रहा है, उसे जीभ से आठों पहर याद कर।  
हे नानक! जिस (प्रभु) की बख्शिश से खेल-तमाशे (मौज-मस्ती), स्वादिष्ट भोजन व पदार्थ (नसीब होते हैं) उस ध्यानयोग को सदा ही ध्याना चाहिए।1।
</details>

<details><summary>दर्पण-पदार्थ</summary>

पद्अर्थ: पटंबर = पट+अंबर, रेशम के कपड़े। कत अवर = और कहाँ? लुभावहि = तूं लोभ कर रहा है। सोईजै = सोना है। गावीजै = गाना चाहिए। सभु कउ = हरेक जीव। मानै = आदर करता है, मान देता है। मुखि = मुंह से। रसन = जीभ से। बखानै = उचार, बोले। केवल = सिर्फ। पति सेती = इज्जत से।2।
</details>

<details><summary>दर्पण-भाषार्थ</summary>

अर्थ: (हे मन!) जिस (प्रभु) की कृपा से तू रेशमी कपड़े पहनता है, उसे बिसार के और कहाँ लोभ कर रहा है?  
जिसकी मेहर से सेज पर सुखी सोते हैं, हे मन! उस प्रभु का यश आठों पहर गाना चाहिए।  
जिसकी मेहर से हरेक मनुष्य तेरा आदर करता है, उसकी बड़ाई (अपने) मुंह से जीभ से (सदा) कर।  
जिस (प्रभु) की कृपा से तेरा धर्म (कायम) रहता है, हे मन! तू सदा उस परमेश्वर को स्मरण कर।  
हे नानक! परमात्मा का भजन करने से (उसकी) दरगाह में मान पाएगा, और, (यहाँ से) इज्जत के साथ अपने (परलोक के) घर में जाएगा।2।
</details>

[[0270]]
<details><summary>दर्पण-पदार्थ</summary>

पद्अर्थ: आरोग = रोग रहित, निरोग। कंचन देही = सोने जैसा शरीर। सनेही = प्यार करने वाला, स्नेह करने वाला। ओला = पर्दा। पहूचै = पहुँचता है, बराबरी करता। सासि सासि = दम-ब-दम। द्रुलभ = दुर्लभ, जो बड़ी मुश्किल से मिले। करेह = कर।3।
</details>

<details><summary>दर्पण-भाषार्थ</summary>

अर्थ: जिस (प्रभु) की कृपा से सोने जैसा तेरा रोग-रहित जिस्म है, उस प्यारे राम से लगन जोड़।  
जिसकी मेहर से तेरा पर्दा बना रहता है, हे मन!  
जिसकी दया से तेरे सारे ऐब ढके रहते हैं, हे मन! उस प्रभु ठाकुर की शरण पड़।  
जिस की कृपा से कोई तेरी बराबरी नहीं कर सकता, हे मन! उस उच्च प्रभु को सांस सांस याद कर।  
हे नानक! जिसकी कृपा से तुझे ये मानव शरीर मिला है जो बड़ा मुश्किल से मिलता है, उस प्रभु की भक्ति कर।3।
</details>

<details><summary>दर्पण-पदार्थ</summary>

पद्अर्थ: आभूखन = गहने, जेवर। पहिरीजै = पहनते हैं। अस्व = अश्व, घोड़े। हसति = हाथी। मिलख = जमीन। जिनि = जिस (प्रभु) ने। बनत = बनावट। तेरी बनत बनाई = तेरी बनतर बनाई है, तुझे सजाया है। सद = सदा। अलख = जो लखा नहीं जा सकता, जो बयान नहीं किया जा सकता। ईहा = यहाँ, इस लोक में। ऊहा = वहाँ, परलोक में। रखै = तेरी लज्जा रखता है।4।
</details>

<details><summary>दर्पण-भाषार्थ</summary>

अर्थ: जिस (प्रभु) की कृपा से गहने पहनते हैं, हे मन! उसे स्मरण करते हुए आलस क्यूँ किया जाए?  
जिसकी मेहर से घोड़े और हाथियों की सवारी करता है, हे मन! उस प्रभु को कभी ना विसारना।  
जिसकी दया से बाग-जमीनें व धन (तुझे नसीब हैं) उस प्रभु को अपने मन में परो के रख।  
हे मन! जिस (प्रभु) ने तुझे सजाया है, उठते बैठते (भाव, हर समय) उसी को सदा स्मरण कर।  
हे नानक! उस प्रभु को स्मरण कर, जो एक है, और बेअंत है। लोक और परलोक में (वही) तेरी लज्जा रखने वाला है।4।
</details>

<details><summary>दर्पण-पदार्थ</summary>

पद्अर्थ: करहि = तू करता है। आचार = (सं: आचार) रस्म रिवाज। बिउहारी = (सं: व्यवहारिन्) व्यवहार करने वाला, (रस्म रिवाज) करने वाला। अनूप = अन+ऊप, उपमा रहित, जिस जैसा कौई नही। नीकी = अच्छी। पति = इज्जत। कहै = कहता है।5।
</details>

<details><summary>दर्पण-भाषार्थ</summary>

अर्थ: जिस (प्रभु) की कृपा से बहुत दान-पुण्य करता है, हे मन! आठों पहर उसे याद कर।  
जिसकी मेहर तू रीतें-रस्में करने के लायक हुआ है, उस प्रभु को श्वास-श्वास याद कर।  
जिसकी दया से तेरी सुंदर शकल है, उस सुंदर मालिक को सदा स्मरण कर।  
जिस प्रभु की कृपा से तूझे अच्छी (मनुष्य) जाति मिली है, उसे सदा दिन रात याद कर।  
जिसकी मेहर से तेरी इज्जत (जगत में) बनी हुई है (उस का नाम स्मरण कर)। गुरु की इनायत लेकर (भाग्यशाली मनुष्य) उसकी महिमा करता है।5।
</details>

<details><summary>दर्पण-पदार्थ</summary>

पद्अर्थ: सुनहि = तू सुनता है। करन = कानों से। नाद = (रसीली) आवाज। पेखहि = तू देखता है। बिसमाद = आश्चर्यजनक (नजारे)। अंम्रित = मीठे बोल। रसना = जीभ (से)। सहजे = स्वाभाविक ही। हसत = हाथ। कर = हाथ। चलहि = चलते हैं, काम देते हैं। संपूरन = पूर्ण तौर पे, हरेक कार्य-व्यवहार में, हर तरफ। फलहि = फलता है, कामयाब होता है। सहजि = अडोल अवस्था में, बेफिक्री में। समावहि = तू टिका बैठा है। अवर कत = और कहाँ? मनि = मन में। जागहु = जागृत होवो, होशियार होवो।6।
</details>

<details><summary>दर्पण-भाषार्थ</summary>

अर्थ: जिसकी कृपा से तू (अपने) कानों से आवाज सुनता है (भाव, तुझे सुनने की ताकत मिली है), जिसकी मेहर से आश्चर्यजनक नजारे देखता है;  
जिसकी इनायत पा के जीभ से मीठे बोल बोलता है; जिसकी कृपा से स्वाभाविक ही सुखी बस रहा है;  
जिसकी दया से तेरे हाथ (आदि सारे अंग) काम कर रहे हैं, जिसकी मेहर से तू हरेक कार्य-व्यवहार में कामयाब होता है;  
जिसकी बख्शिश से तुझे ऊँचा दर्जा मिलता है, और तू सुख और बे-फिक्री में मस्त है;  
ऐसे प्रभु को विसार के तू और किस तरफ लग रहा है? हे नानक! गुरु की इनायत ले के मन में जागृत हो।6।
</details>

<details><summary>दर्पण-पदार्थ</summary>

पद्अर्थ: जिह प्रसादि = जिसकी कृपा से। प्रगटु = प्रसिद्ध, मशहूर, शोभा वाला। संसारि = संसार में। मनहु = मन से। मूढ़ = मूर्ख। ता कउ = उसे। जापु = याद कर। कारज = काम। पूरे = मुकम्मल। जानु = समझ ले। हजूरे = अंग संग। राचु = पच, व्यस्त, जुड़ा रह। सोइ = वही मनुष्य। सभ की = हरेक जीव की। गति = (सं: गति, access, entrance) पहुँच।7।
</details>

<details><summary>दर्पण-भाषार्थ</summary>

अर्थ: जिस प्रभु की कृपा से तू जगत में शोभा वाला है उसे कभी भी मन से ना भुला।  
जिसकी मेहर से तुझे आदर-सम्मान मिला हुआ है, हे मूर्ख मन! तू उस प्रभु को जप।  
जिस की कृपा से तेरे (सारे) काम सिरे चढ़ते हैं, हे मन! तू उस (प्रभु) को सदा अंग-संग जान।  
जिसकी इनायत से तुझे सत्य प्राप्त होता है, हे मेरे मन! तू उस (प्रभु) के साथ जुड़ा रह।  
जिस (परमात्मा) की दया से हरेक (जीव) की (उस तक) पहुँच हो जाती है, (उसे जप)। हे नानक! (जिसको ये दाति मिलती है) वह (हरि-) जाप ही जपता है।7।
</details>

[[0271]]
<details><summary>दर्पण-पदार्थ</summary>

पद्अर्थ: गावाए = गवाता है, गायन में सहायता करता है, गाने के लिए प्रेरित करता है। प्रगासु = प्रकाश। प्रभू दया = प्रभु की दया। कमल बिगासु = कमल का खिलना, हृदय रूपी कमल का खिलना। प्रसंन = खुश। सोइ = वह (प्रभु)। निधान = खजाने। माइआ = (सं: मयस्, n. pleasure, delight, satisfaction) खुशी, प्रसन्नता। आपहु = अपने आप से, अपने उद्यम से। किनहू = किसी ने भी। हरि नाथ = हे हरि! हे नाथ! इन कै हाथ = इन जीवों के हाथों में, इन जीवों के वश में।8।
</details>

<details><summary>दर्पण-भाषार्थ</summary>

अर्थ: वही मनुष्य प्रभु का नाम जपता है जिससे आप जपाता है, वही मनुष्य हरि के गुण गाता है जिसे गाने के लिए प्रेरता है।  
प्रभु की मेहर से (मन में ज्ञान का) प्रकाश होता है; उसकी दया से हृदय रूपी कमल फूल खिलता है।  
वह प्रभु (उस मनुष्य के) मन में बसता है जिस पे वह प्रसन्न होता है, प्रभु की मेहर से (मनुष्य की) बुद्धि अच्छी होती है।  
हे प्रभु! तेरी मेहर की नजर में सारे खजाने हैं, अपने यत्न से किसी ने भी कुछ नहीं पाया (भाव, जीव की उद्यम तभी सफल होता है जब तू सीधी नजर करता है)।  
हे हरि! हे नाथ! जिधर तू लगाता है उधर ये जीव लगते हैं। हे नानक! इन जीवों के वश में कुछ नहीं।8।6।
</details>

<details><summary>दर्पण-पदार्थ</summary>

पद्अर्थ: अगम = जिस तक पहुँच ना हो सके। अगाधि = अथाह। कहै = कहताहै, सलाहता है। मुकता = (माया के बंधनों से) आजाद। मीता = हे मित्र! नानकु बिनवंता = नानक विनती करता है। साध = वह मनुष्य जिसने अपने आप को साधा है, जिसने अपने मन को वश में किया है, गुरमुख। अचरज = हैरान करने वाली। कथा = जिक्र, बात चीत।1।
</details>

<details><summary>दर्पण-टिप्पनी</summary>

नोट: ‘नानकु’ Nominative Case, Singular number, Subject to the Verb बिनवंता, करता कारक, पुलिंग, एक वचन।
</details>

<details><summary>दर्पण-भाषार्थ</summary>

अर्थ: वह बेअंत प्रभु (जीव की) पहुँच से परे है और अथाह है।  
जो जो (मनुष्य उसको) स्मरण करते हैं वे (विकारों के जाल से) निजात पा लेते हैं।  
हे मित्र! सुन, नानक विनती करता है:  
(स्मरण करने वाले) गुरमुखों (के गुणों) का जिक्र हैरान करने वाला है (भाव, नाम जपने की इनायत से भक्त जनों में इतने गुण पैदा हो जाते हैं कि उन गुणों की बात छेड़ के आश्चर्यचकित हो जाते हैं)।1।
</details>

<details><summary>दर्पण-पदार्थ</summary>

पद्अर्थ: ऊजल = उज्जवल, साफ। मुख ऊजल होत = मुंह उज्जवल होता है, इज्जत बन आती है। सगली = सारी। खोत = नाश हो जाती है। सु गिआनु = श्रेष्ठ ज्ञान। नेरा = नजदीक, अंगसंग। निबेरा = फैसला, निबेड़ा। एक ऊपरि = एक प्रभु से मिलने के लिए। महिमा = बड़ाई। बरनै = बयान करे। प्रभ माहि समानी = प्रभु में टिकी हुई है, प्रभु की शोभा के बराबर है।1।
</details>

<details><summary>दर्पण-भाषार्थ</summary>

अर्थ: गुरमुखों की संगति में रहने से मुंह उजले होते हैं (भाव, इज्जत बनती है) (क्योंकि) साधु जनों के पास रहने से (विकारों की) सारी मैल मिट जाती है।  
साधुओं की संगति में अहंकार दूर होता है, और श्रेष्ठ ज्ञान प्रगट होता है (अर्थात अच्छी बुद्धि आती है)।  
संतों की संगति में प्रभु अंग-संग बसता प्रतीत होता है, (इस वास्ते बुरे संस्कारों या वासना का) सारा फैसला हो जाता है (भाव, बुरी तरफ जीव पड़ता ही नहीं)।  
गुरमुखों की संगति में मनुष्य नाम-रूपी रत्न ढूँढ लेता है, और, एक प्रभु को मिलने का यत्न करता है।  
साधुओं की महिमा कौन सा मनुष्य बयान कर सकता है? (क्योंकि) हे नानक! साधु जनों की शोभा प्रभु की शोभा के बराबर हो जाती है।1।
</details>

<details><summary>दर्पण-पदार्थ</summary>

पद्अर्थ: गो = ज्ञानेंद्रियां, वह इंद्रिय जो बाहरी पदार्थों का परिचय इन्सान को कराती हैं। गोचा = (सं) शारीरिक इन्द्रियों की पहुँच। अगोचर = वह (प्रभु) जो शारीरिक इन्द्रियों की पहुँच से परे है। परफुलै = खिलता है। बसि = काबू में। पंच = पाँच (प्रसिद्ध विकार): काम, क्रोध, लोभ, मोह, अहंकार। अंम्रित रसु = नाम रूपी अमृत का स्वाद। भुंचा = चखा। रेन = (चरणों की) धूल। मनोहर = मन को हरने वाले, मन को आकर्षित करने वाले। बैन = वचन, बोल। कतहूँ = किसी तरफ। धावै = दौड़ता। असथिति = (सं: स्थिति) टिकाव। भिंन = अलग, निरलेप, बेदाग।2।
</details>

<details><summary>दर्पण-भाषार्थ</summary>

अर्थ: गुरमुखों की संगति में (मनुष्य को) वह प्रभु मिल जाता है जो शारीरिक इन्द्रियों की पहुँच से परे है; और मनुष्य सदा खिले माथे रहता है।  
साधु जनों की संगति में रहने से कामादिक पाँच विकार काबू में आ जाते हैं, (क्योंकि मनुष्य) नाम रूपी अमृत का रस चख लेता है।  
साधु जनों की संगति करने से (मनुष्य) सब (प्राणियों) के चरणों की धूल बन जाता है और (सबसे) मीठे वचन बोलता है।  
संत जनों के संग रहने से (मनुष्य का) मन किसी तरफ नहीं दौड़ता है, और (प्रभु के चरणों में) टिकाव हासिल कर लेता है।  
हे नानक! गुरमुखों की संगति में टिकने से (मनुष्य) माया के (असर) से बेदाग रहता है और अकाल-पुरख इस पर दयावान होता है।2।
</details>

<details><summary>दर्पण-पदार्थ</summary>

पद्अर्थ: महा पुनीत = बहुत पवित्र। बैरु = वैर। बीगा = टेढ़ा। बीगा पैर = गलत तरफ कदम। को = कोई मनुष्य। परमानंदा = (परम-आनंदा) सब से ऊँचे सुख का मालिक। हउ = अहंकार, अपनी हस्ती का मान, सबसे अलग होने का ख्याल। आपु = स्वैभाव, अहंकार। तजै = दूर कर देता है। साध वडाई = साधु की बड़ाई। बनि आई = पक्की प्रीति बन जाती है।3।
</details>

<details><summary>दर्पण-भाषार्थ</summary>

अर्थ: गुरमुखों की संगति में रहने से सारे वैरी (भी) मित्र (दिखाई देने लग जाते हैं), (क्योंकि) साधु जनों की संगति में (मनुष्य का अपना हृदय) बहुत साफ हो जाता है।  
संतों की संगति में बैठने से किसी के साथ वैर नहीं रह जाता और किसी बुरी तरफ पैर नहीं चलता।  
भलों की संगति में कोई मनुष्य बुरा नहीं दिखता, (क्योंकि हर जगह मनुष्य) उच्च सुख के मालिक प्रभु को ही जानता है।  
गुरमुख की संगति करने से अहंकार रूपी ताप नहीं रह जाता, (क्योंकि) साधु की संगति में मनुष्य सारे अपनत्व त्याग देता है।  
साधु का बड़ापन (बड़ाई) प्रभु खुद ही जानता है, (क्योंकि) हे नानक! साधु का और प्रभु का पक्का प्यार पड़ जाता है।3।
</details>

<details><summary>दर्पण-पदार्थ</summary>

पद्अर्थ: कबहू = कभी भी। धावै = दौड़ता, भटकता। बसतु = वस्तु, चीज। अगोचर = जिस तक शारीरिक इन्द्रियों की पहुँच ना हो सके। लहै = ढूँढ लेता है। अजरु = (वह दर्जा) जो सहन किया ना जा सके। थानि ऊचै = ऊँचे स्थान पर। महलि = महल में, प्रभु के ठिकाने पर। द्रिढ़ै = दृढ़ कर लेता है, अच्छी तरह समझ लेता है। सभि = सारे। धरम = फर्ज। निधान = खजाना। कुरबान = सदके।4।
</details>

<details><summary>दर्पण-भाषार्थ</summary>

अर्थ: गुरमुखों की संगति में रहने से मनुष्य का मन कभी भटकता नहीं, (क्योंकि) साधु जनों की संगति में (मनुष्य) सदा सुख पाता है।  
संत जनों की संगति में (प्रभु के) नाम रूपी अगोचर वस्तु प्राप्त हो जाती है, (और मनुष्य) ये ना संभाल पाने वाली मंजिल (दर्जा, अनूठी वस्तु) को संभाल लेता है (के काबिल हो जाता है)।  
गुरमुखों की संगति में रह के मनुष्य ऊँचे (आत्मिक) ठिकाने पर बसता है और अकाल-पुरख के चरणों में जुड़ा रहता है।  
संतों की संगति में रह के (मनुष्य) सारे धर्मों (फर्जों) को ठीक तरह समझ लेता है और सिर्फ अकाल-पुरख को (हर जगह देखता है)।  
साधु जनों की संगति में (मनुष्य) नाम खजाना ढूँढ लेता है; (इस वास्ते) हे नानक! (कह:) मैं साधु जनों से सदके हूँ।4।
</details>

<details><summary>दर्पण-पदार्थ</summary>

पद्अर्थ: उधारै = बचा लेता है। कुटंब = परिवार। निसतारै = तार लेता है। सभु को = हरेक जीव। वरसावै = (संस्कृत: वृष् A. वर्षयते = 1.To be powerful or eminent) बलवान हो जाता है, मशहूर हो जाता है। सुर = देवते। पलाइन = (संस्कृत: प्लु! A. fade away, disappear) नाश हो जाते हैं। स्रब = सर्व, सारे। गंमि = पहुँच।5।
</details>

<details><summary>दर्पण-भाषार्थ</summary>

अर्थ: गुरमुखों की संगति में रह के (मनुष्य अपनी) सारी कुलें (विकारों से) बचा लेता है और (अपने) सज्जन-मित्रों व परिवार को तार लेता है।  
संतों की संगति में मनुष्य वह धन पा लेता है, जिस धन के मिलने से हरेक मनुष्य मशहूर हो जाता है।  
साधु जनों की संगति में रहने से धर्मराज (भी) सेवा करता है और (देवते भी) शोभा करते हैं।  
गुरमुखों की संगति में पाप दूर हो जाते हैं, (क्योंकि वहाँ) प्रभु के अमर करने वाले गुण (मनुष्य) गाते हैं।  
संतों की संगति में रह के सब जगह पहुँच हो जाती है (भाव, ऊँची आत्मिक अवस्था आ जाती है); हे नानक! साधु की संगति में मानव जनम का फल मिल जाता है।5।
</details>

[[0272]]
<details><summary>दर्पण-पदार्थ</summary>

पद्अर्थ: घाल = मेहनत, तप आदि बर्दाश्त करने। होत = हो जाते हैं। निहाल = प्रसन्न। कलूखत = पाप, विकार। हरै = दूर कर लेता है। परहरै = परे हटा लेता है। ईहा = इस जनम में, इस लोक में। ऊहा = परलोक में। सुहेला = सुखी। बिछुरत = (प्रभु से) विछुड़े हुए का। इछै = चाहता है। बिरथा = व्यर्थ, खाली। रिद = हृदय। साध रसै = साधू की रसना से, जीभ से।6।
</details>

<details><summary>दर्पण-भाषार्थ</summary>

अर्थ: साधु जनों की संगति में रहने से तप आदि में तपने की आवश्यक्ता नहीं रहती, (क्योंकि उनके) दर्शन ही करके हृदय खिला रहता है।  
गुरमुखों की संगति में (मनुष्य अपने) पाप नाश कर लेता है, (और इस तरह) नर्कों से बच जाता है।  
संतों की संगति में रह के (मनुष्य) बे-मुराद हो के नहीं जाता, (बल्कि) जो इच्छा करता है, वही फल पाता है।  
संतों की संगत में रह के आदमी इस लोक में भी और परलोक में भी सुखी हो जाता है। और प्रभु से अलग हुआ (फिर) उसी में समा जाता है।  
अकाल-पुरख संत जनों के हृदय में बसता है; हे नानक! (मनुष्य) साधु जनों की रसना से (उपदेश) सुन के (विकारों से) बच जाता है।6।
</details>

<details><summary>दर्पण-पदार्थ</summary>

पद्अर्थ: सुनउ = मैं सुनूँ। गाउ = मैं गाऊँ। बिसरै = भूल जाए। सरपर = जरूर। घटि घटि = हरेक शरीर में। आगिआकारी = प्रभु की आज्ञा मानने वाला। गति = अच्छी हालत। भेटे = मिलते हैं। संजोग = भाग्यों से।7।
</details>

<details><summary>दर्पण-भाषार्थ</summary>

अर्थ: मैं गुरमुखों की संगति में रह के प्रभु का नाम सुनूँ और प्रभु के गुण गाऊँ (ये मेरी कामना है)।  
संतों की संगति में रहने से प्रभु मन से भूलता नहीं, साधु जनों की संगति में मनुष्य जरूर (विकारों से) बच निकलता है।  
भलों की संगति में रहने से प्रभु प्यारा लगने लग जाता है और वह हरेक शरीर में दिखाई देने लग जाता है।  
साधुओं की संगति करने से (हम) प्रभु के आज्ञाकारी हो जाते हैं और हमारी आत्मिक अवस्था सुधर जाती है।  
संत जनों की सुहबत में (विकार आदि) सारे रोग मिट जाते हैं; हे नानक! (बड़े) भाग्यों से साधु जन मिलते हैं।7।
</details>

<details><summary>दर्पण-पदार्थ</summary>

पद्अर्थ: महिमा = बड़ाई। न जानहि = नहीं जानते। जेता = जितना। तेता = उतना। बखिआनहि = बयान करते हैं। उपमा = समानता। रही भरपूरि = हर जगह व्यापक है। मूच = बड़ी। साध बनि आई = साधु को ही फबती है। भेदु = फर्क। भाई = हे भाई!।8।
</details>

<details><summary>दर्पण-भाषार्थ</summary>

अर्थ: साधु की बड़ाई वेद (भी) नहीं जानते, वो तो जितना सुनते हैं, उतना ही बयान करते हैं (पर साधु की महिमा बयान से परे है)।  
साधु की समानता तीन गुणों से परे है (भाव, जगत की रचना में कोई ऐसी हस्ती नहीं जिसे साधु जैसा कहा जा सके; हां) साधु की समानता उस प्रभु से ही हो सकती है जो सर्व व्यापक है।  
साधु की शोभा का अंदाजा नहीं लगाया जा सकता, सदा (इसको) बेअंत ही (कहा जा सकता) है।  
साधु की शोभा और सब की शोभा से बहुत ऊँची है और बहुत बड़ी है।  
साधु की शोभा साधु को ही फबती है (क्योंकि) हे नानक! (कह:) हे भाई! साधु और प्रभु में (कोई) फर्क नहीं है।8।7।
</details>

<details><summary>दर्पण-पदार्थ</summary>

पद्अर्थ: मनि = मन में। साचा = सदा कायम रहने वाला अकाल-पुरख। मुखि = मुंह में। अवरु कोइ = कोई और। पेखै = देखता है। एकसु बिनु = एक प्रभु के बिना। इह लछण = इन लक्षणों के कारन, इन गुणों करके। ब्रहमगिआनी = अकाल-पुरख के ज्ञान वाला। गिआन = जान पहिचान, गहरी सांझ।1।
</details>

<details><summary>दर्पण-भाषार्थ</summary>

अर्थ: (जिस मनुष्य के) मन में सदा स्थिर रहने वाला प्रभु (बसता है), (जो) मुंह से (भी) उसी प्रभु को (जपता है), (जो मनुष्य) एक अकाल-पुरख के बिना (कहीं भी) किसी और को नहीं देखता, हे नानक! (वह मनुष्य) इन गुणों के कारण ब्रहमज्ञानी हो जाता है।1।
</details>

<details><summary>दर्पण-पदार्थ</summary>

पद्अर्थ: निरलेप = बेदाग। अलेप = (कीचड़ से) साफ। निरदोख = दोष रहित, पापों से बरी। सूरु = सूर्य। सोख = (संस्कृत में = शोषण) सुखाने वाला। द्रिसटि = नजर। समानि = एक जैसी। रंक = कंगाल। तुलि = बराबर। पवान = पवन, हवा। एक = एक तार। बसुधा = धरती। लेप = पोचै, लेपन। गुनाउ = गुण। पावक = आग। सहज = कुदरती।1।
</details>

<details><summary>दर्पण-भाषार्थ</summary>

अर्थ: ब्रहमज्ञानी (मनुष्य विकारों की तरफ से) सदा बेदाग (रहते हैं) जैसे पानी में (उगे हुए) कमल फूल (कीचड़ से) साफ होते हैं।  
जैसे सूरज सारे (रसों) को सुखा देता है (वैसे ही) ब्रहमज्ञानी (मनुष्य) (सारे पापों को जला देते हैं) पापों से बचे रहते हैं।  
जैसे हवा राजे व कंगाल को एक जैसी ही लगती है (वैसे ही) ब्रहमज्ञानी के अंदर (सबकी तरफ) एक जैसी नजर (के साथ देखने का स्वभाव होता) है।  
(कोई भला कहे चाहे बुरा, पर) ब्रहमज्ञानी मनुष्यों में एक तार हौसला (सदा कायम रहता) है, जैसे धरती को कोई तो खोदता है कोई चंदन से लेप करता है (पर धरती को कोई परवाह नहीं)।  
हे नानक! जैसे आग का कुदरती स्वभाव है (हरेक चीज की मैल जला देनी) (वैसे ही) ब्रहमज्ञानी मनुष्य का (भी) यही गुण है।1।
</details>

<details><summary>दर्पण-पदार्थ</summary>

पद्अर्थ: मनि = मन में। प्रगासु = रौशनी, ज्ञान। धर = धरती। सत्रु = वैरी। जिन = जिन्हें। करेइ = करता है, बनाता है।2।
</details>

<details><summary>दर्पण-भाषार्थ</summary>

अर्थ: जैसे पानी को कभी मैल नहीं रह सकती (भाप बन के फिर साफ का साफ, वैसे ही) ब्रहमज्ञानी मनुष्य (विकारों की मैल से सदा बचा रहके) महा निर्मल है।  
जैसे धरती पर आकाश (हर जगह व्यापक है, वैसे ही) ब्रहमानी के मन में (ये) रौशनी हो जाती है (कि प्रभु हर जगह मौजूद है)।  
ब्रहमज्ञानी के लिए सज्जन व वैरी एक जैसा है (क्योंकि) उसके अंदर अहंकार नहीं है (किसी के अच्छे-बुरे सलूक का हर्ष-शोक नहीं)।  
ब्रहमज्ञानी (आत्मिक अवस्था में) सबसे ऊँचा है, (पर) अपने मन में (अपने आप को) सबसे नीचा (जानता है)।  
हे नानक! वही मनुष्य ब्रहमज्ञानी बनते हैं जिन्हें प्रभु खुद बनाता है।2।
</details>

[[0273]]
<details><summary>दर्पण-पदार्थ</summary>

पद्अर्थ: रीना = (चरणों की) धूल। आतम रसु = आत्मा का आनंद। चीना = पहिचाना। मइआ = खुशी, प्रसन्नता, मेहर। कछु = कोई, कोई (काम या बात)। सभदरसी = समदर्सी, (सब की तरफ) एक जैसा देखने वाला। बरसी = बरखा करने वाली। मुकता = आजाद। जुगता = युक्ति, तरीका, मर्यादा, जिंदगी गुजारने का तरीका।3।
</details>

<details><summary>दर्पण-भाषार्थ</summary>

अर्थ: ब्रहमज्ञानी सारे (बंदों) के पैरों की खाक (हो के रहता) है; ब्रहमज्ञानी ने आत्मिक आनंद को पहिचान लिया है।  
बंहमज्ञानी की सब पर खुशी रहती है (भाव, ब्रहमज्ञानी सबके साथ हंसते माथे रहता है,) और वह कोई बुरा काम नहीं करता।  
ब्रहमज्ञानी सदा सब ओर एक जैसी नजर से देखता है, उसकी नजर से (सब के ऊपर) अमृत की बरखा होती है।  
ब्रहमज्ञानी (माया के) बंधनों से आजाद होता है, और उसकी जीवन-जुगति विकारों से रहित है।  
(रूहानी-) ज्ञान ब्रहमज्ञानी की खुराक है (भाव, ब्रहमज्ञानी की आत्मिक जिंदगी का आसरा है), हे नानक! ब्रहमज्ञानी की तवज्जो अकाल-पुरख के साथ जुड़ी रहती है।3।
</details>

<details><summary>दर्पण-पदार्थ</summary>

पद्अर्थ: आस = टेक, आसरा। बिनास = नाश, अभाव। ब्रहमज्ञानी कै = ब्रहमज्ञानी के मन में। समाहा = समाई हुई है, टिकी हुई है। उमाहा = उत्साह, चाव। ले = ले कर, काबू करके। बंधा = रोके रखता है, बाँध रखता है। सुफल = अच्छे फल वाला हो के, अच्छी मुराद से। फला = फलता है, कामयाब होता है। ब्रहमज्ञानी जपै = ब्रहमज्ञानी के द्वारा जपता है।4।
</details>

<details><summary>दर्पण-भाषार्थ</summary>

अर्थ: ब्रहमज्ञानी एक अकाल-पुरख पर आस रखता है; ब्रहमज्ञानी (की ऊँची आत्मिक अवस्था) का कभी विनाश नहीं होता।  
ब्रहमज्ञानी के हृदय में गरीबी टिकी रहती है, और उसे दूसरों की भलाई करने का (सदा) चाव (चढ़ा रहता) है।  
ब्रहमज्ञानी के मन में (माया का) जंजाल नहीं व्यापता, (क्योंकि) वह भटकते मन को काबू करके (माया की तरफ से) रोक सकता है।  
जो कुछ (प्रभु द्वारा) होता है, ब्रहमज्ञानी को अपने मन में भला प्रतीत होता है, (इस तरह) उसका मानव जनम अच्छी तरह कामयाब होता है।  
ब्रहमज्ञानी की संगति में सबका बेड़ा पार होता है, (क्योंकि) हे नानक! ब्रहमज्ञानी के द्वारा सारा जगत (ही) (प्रभु का नाम) जपने लग पड़ता है।4।
</details>

<details><summary>दर्पण-पदार्थ</summary>

पद्अर्थ: एकै = एक प्रभु का। रंग = प्यार। संग = साथ। अधारु = आसरा। सद = सदा। अहंबुधि = मैं मैं (कहने) वाली बुद्धि, अहंकार वाली मति। तिआगत = छोड़ देता है। मनि = मन में। परमानंद = परम आनंद वाला प्रभु, उच्च सुख का मालिक अकाल पुरख। सहज = अडोलता की हालत। बिनास = नाश, अभाव।5।
</details>

<details><summary>दर्पण-भाषार्थ</summary>

अर्थ: ब्रहमज्ञानी के हृदय में (सदा) एक अकाल-पुरख का प्यार (बसता है), (तभी तो) प्रभु ब्रहमज्ञानी के अंग-संग रहता है।  
ब्रहमज्ञानी के मन में (प्रभु का) नाम (ही) टेक है और नाम ही उसका परिवार है।  
ब्रहमज्ञानी सदा (विकारों के हमलों से) सुचेत रहता है, और ‘मैं मैं’ करने वाली मति त्याग देता है।  
ब्रहमज्ञानी के मन में इस ऊँचे सुख का मालिक अकाल-पुरख बसता है, (तभी तो) उसके हृदय रूपी घर में सदा खुशी खिड़ाव है।  
ब्रहमज्ञानी (मनुष्य) सुख और शांति में टिका रहता है; (और) हे नानक! ब्रहमज्ञानी (की इस ऊँची अवस्था) का कभी नाश नहीं होता।5।
</details>

<details><summary>दर्पण-पदार्थ</summary>

पद्अर्थ: बेता = (संस्कृत: विद् to know वेक्ता one who knows) जानने वाला, महिरम, वाकिफ। एक संगि = एक प्रभु से। हेता = हेत, प्यार। अचिंत = अनवेक्षा, बेफिक्री। निरमल = मल हीन, पवित्र करने वाला। मंत = मंत्र, उपदेश। बड = बड़ा। दरसु = दर्शन। पाईऐ = पाते हैं। बलि बलि = सदके। खोजहि = खोजते हैं, ढूँढते हैं। महेसुर = महा ईश्वर, शिव जी (आदि देवते)। परमेसुर = परमेश्वर, परमात्मा, अकाल-पुरख।6।
</details>

<details><summary>दर्पण-भाषार्थ</summary>

अर्थ: ब्रहमज्ञानी (मनुष्य) अकाल-पुरख का महरम बन जाता है और वह एक प्रभु के साथ ही प्यार करता है।  
ब्रहमज्ञानी के मन में (सदैव) बेफिक्री रहती है, उसका उपदेश (भी और लोगों को) पवित्र करने वाला होता है।  
ब्रहमज्ञानी का बड़ा नाम हो जाता है (पर, वही मनुष्य ब्रहमज्ञानी बनता है) जिसे प्रभु खुद बनाता है।  
ब्रहमज्ञानी का दीदार बड़े भाग्यों से प्राप्त होता है, ब्रहमज्ञानी से सदा सदके जाएं।  
शिव (आदि देवते भी) ब्रहमज्ञानी को तलाशते फिरते हैं; हे नानक! अकाल-पुरख स्वयं ही ब्रहमज्ञानी (का रूप) है।6।
</details>

<details><summary>दर्पण-पदार्थ</summary>

पद्अर्थ: सगल = सारे। मन माहि = मन में। भेदु = राज, मर्म। आदेसु = प्रणाम, नमस्कार। अधाख्यर = (महिमा का) आधा अक्षर (भी)। मिति = नाप, मर्यादा, अंदाजा। गति = हालत। बखानै = बयान करे।7।
</details>

<details><summary>दर्पण-भाषार्थ</summary>

अर्थ: ब्रहमज्ञानी (के गुणों) का मूल्य नहीं पड़ सकता, सारे ही (गुण) ब्रहमज्ञानी के अंदर हैं।  
कौन सा मनुष्य ब्रहमज्ञानी (की उच्च जिंदगी) का भेद पा सकता है? ब्रहमज्ञानी के आगे सदा झुकना ही (फबता) है।  
ब्रहमज्ञानी (की महिमा) का आधा अक्षर भी कहा नहीं जा सकता; ब्रहमज्ञानी सारे जीवों का पूज्य है  
ब्रहमज्ञानी (की ऊँची जिंदगी) का अंदाजा कौन लगा सकता है? उस हालत को (उस जैसा) ब्रहमज्ञानी ही जानता है।  
ब्रहमज्ञानी (के गुणों के समुंदर) की कोई सीमा नहीं; हे नानक! सदा ब्रहमज्ञानी के चरणों में पड़ा रह।7।
</details>

<details><summary>दर्पण-पदार्थ</summary>

पद्अर्थ: स्रिसटि = दुनिया। सद = सदा। मुकति जुगति = मुक्ति का रास्ता। जीअ का दाता = (आत्मिक) जिंदगी देने वाला। बिधाता = पैदा करने वाला। पूरन पुरखु = सब में व्यापक प्रभु। नाथु = पति। सभ ऊपरि हाथु = सब की सहायता करता है। सगल अकारु = सारा दिखाई देता संसार। अकारु = स्वरूप। बनी = फबती है। धनी = मालिक।8।
</details>

<details><summary>दर्पण-भाषार्थ</summary>

अर्थ: ब्रहमज्ञानी सारे जगत को बनाने वाला है, सदा ही जीवित है, कभी (जनम) मरण के चक्कर में नहीं आता।  
ब्रहमज्ञानी मुक्ति का राह (बताने वाला व उच्च आत्मिक) जिंदगी देने वाला है, वही पूर्ण पुरख व कादर है  
ब्रहमज्ञानी निखस्मों का खसम है (अनाथों का नाथ है), सब की सहायता करता है।  
सारा दिखाई देने वाला जगत ब्रहमज्ञानी का (अपना) है, वह (तो प्रत्यक्ष) स्वयं ही ईश्वर है।  
ब्रहमज्ञानी की महिमा (कोई) ब्रहमज्ञानी ही कर सकता है; हे नानक! ब्रहमज्ञानी सब जीवों का मालिक है।8।8।
</details>

[[0274]]
<details><summary>दर्पण-पदार्थ</summary>

पद्अर्थ: उरि = हृदय में। अंतरि = अंदर, मन में। धारै = टिकाए। मै = (सं: ‘मय’) ‘मै’ व्याकरण का एक ‘पिछेक्तर’ है, जिसका भाव है ‘मिला हुआ, भरा हुआ, व्यापक’। सरब मै = सभी में व्यापक। निमख = आँख की फड़कना। अपरसु = अछोह (सं: अस्पर्श) जो किसी के साथ ना छूए।1।
</details>

<details><summary>दर्पण-भाषार्थ</summary>

अर्थ: जो मनुष्य सदा अपने हृदय में अकाल-पुरख का नाम टिकाए रखता है, और भगवान को सभी में व्यापक देखता है, जो पल पल अपने प्रभु को नमस्कार करता है; हे नानक! वह (असली) अछोह है और वह सब जीवों को (संसार समुंदर से) तार लेता है।1।
</details>

<details><summary>दर्पण-टिप्पनी</summary>

नोट: हिंदू मत में कई मनुष्य बड़ी स्वच्छता रखने के ऐसे भरमि में पड़ जाते हैं कि किसी और के साथ छूते भी नहीं, पर गुरमति अनुसार असली स्वच्छ वह मनुष्य है जो हर समय प्रभु का नाम हृदय में परोए रखता है।
</details>

<details><summary>दर्पण-पदार्थ</summary>

पद्अर्थ: मिथिआ = झूठ। परस = छोह। प्रीति निरंजन दरस = अंजन (कालिख-) रहित प्रभु के दर्शन की प्रीति। त्रिअ रूपु = स्त्री का रूप। हेत = प्यार। करन = कानों से। काहू की = किसी की भी। बिखिआ = माइआ। परहरै = त्याग दे। बासना = वासना, फुरना। टरै = टल जाए। इंद्री जित = इंन्द्रियों को जीतने वाला। दोख = विकार। पंच दोख = काम, क्रोध, लोभ, मोह, अहंकारं। कोटि = करोड़। मधे = में। को = कोई विरला।1।
</details>

<details><summary>दर्पण-भाषार्थ</summary>

अर्थ: जो मनुष्य जीभ से झूठ को छूने नहीं देता, मन में अकाल-पुरख के दीदार की तमन्ना रखता है;  
जो पराई स्त्री के हुस्न को अपनी आँखों से नहीं देखता, भले मनुष्यों की टहल (सेवा करता है) और संत जनों की संगति में प्रीति (रखता है);  
जो कानों से किसी की भी निंदा नहीं सुनता, (बल्कि) सभी से अपने आप को बुरा समझता है;  
जो गुरु की मेहर के सदका माइआ (का प्रभाव) परे हटा देता है, और जिसके मन की वासना मन से टल जाती है;  
जो अपनी ज्ञान-इंद्रिय को वश में रख के कामादिक पाँचों विकारों से बचा रहता है, हे नानक! करोड़ों में से कोई ऐसा विरला मनुष्य ‘अपरस’ (कहा जा सकता है)।1।
</details>

<details><summary>दर्पण-पदार्थ</summary>

पद्अर्थ: बैसनो = (संस्कृत: वैष्णव) विष्णु का पुजारी। बिसन = (सं. विष्णु, The second deity of the Sacred Hindu Triad, entrusted with the preservation of the world, which duty he is represented to have duly discharged by his various incarnations; The word is thus popularly derived; यस्माद्विश्वमिदं सर्वं तस्य शक्त्य: महात्मना॥ तस्मादेवोच्यते विष्णुर्विशधातो: प्रवेशनात्॥)।  
जगत = पालक। निहकरम = कर्म रहित, किए हुए कर्मों के फलों की इच्छा ना रखता हुआ। बाछै = चाहता है। द्रिढै = पक्का करता है, अच्छी तरह मन में टिकाता है।2।
</details>

<details><summary>दर्पण-भाषार्थ</summary>

अर्थ: जो मनुष्य प्रभु की माया के असर से बेदाग है, और, जिस पर प्रभु खुद प्रसन्न होता है, वह है असली वैष्णव।  
उस वैष्णव का धर्म (भी) पवित्र है जो (धर्म के) काम करता हुआ इन कामों के फल की इच्छा नहीं रखता।  
जो मनुष्य निरा भक्ति व कीर्तन में मस्त रहता है, और किसी भी फल की ख्वाइश नहीं करता;  
जिसके मन तन में प्रभु का स्मरण बस रहा है, जो सब जीवों पे दया करता है,  
जो खुद (प्रभु के नाम को) अपने मन में टिकाता है व और लोगों को नाम जपाता है, हे नानक! वह वैष्णव उच्च स्थान हासिल करता है।2।
</details>

<details><summary>दर्पण-पदार्थ</summary>

पद्अर्थ: भगउती = (सं: भगवत्) भगवान का उपासक, पवित्र आत्मा। करि सगल = हर जगह व्यापक जान के। अरपै = सदके करता है, अर्पण करता है।3।
</details>

<details><summary>दर्पण-भाषार्थ</summary>

अर्थ: भगवान का (असली) उपासक (वह है जिसके हृदय में) भगवान की भक्ति का प्यार है और जो सब बुरे काम करने वालों का संग त्याग देता है।  
जिसके मन में से हर तरह का वहम मिट जाता है, जो अकाल-पुरख को हर जगह मौजूद जान के पूजता है।  
उस भगवती की मति उत्तम होती है, जो गुरमुखों की संगति में रह के पापों की मैल (मन से) दूर करता है।  
जो नित्य भगवान का स्मरण करता है, जो प्रभु के प्यार में अपना मन व तन कुर्बान कर देता है;  
जो प्रभु के चरण (सदा अपने) हृदय में बसाता है। हे नानक! ऐसा भगवती भगवान को पा लेता है।3।
</details>

<details><summary>दर्पण-पदार्थ</summary>

पद्अर्थ: परबोधै = जगाता है। आतम महि = अपने आप में, अपनी आत्मा में। सोधै = पड़ताल करता है, जांचता है। सारु = श्रेष्ठ, अच्छा, मीठा। उपदेसि = उपदेश से। जीवै = जीता है, रूहानी जिंदगी हासिल करता है। मूल = आरम्भ। पुरान = व्यास ऋषि के लिखे हुई 18 धर्म पुस्तकें। सूखम = सूक्षम, अदृश्य। असथूल = स्थूल, दृष्टमान जगत, आँखों से दिखता संसार। अदेसु = प्रणाम, नमस्कार।4।
</details>

<details><summary>दर्पण-भाषार्थ</summary>

अर्थ: (असली) पण्डित वह है जो अपने मन को शिक्षा देता है, और प्रभु के नाम को अपने मन में तलाशता है।  
उस पण्डित के उपदेश से (सारा) संसार रूहानी जिंदगी हासिल करता है, जो प्रभु नाम का मीठा स्वाद चखता है।  
वह पंडित दुबारा जनम (मरन) में नहीं आता, जो अकाल-पुरख (की महिमा) की बातें अपने हृदय में बसाता है।  
जो वेद पुराण स्मृतियां (आदि सब धर्म-पुस्तकों) के मूल (प्रभु को) समझता है, जो यह जानता है कि ये सारा दृश्यमान संसार अदृश्य प्रभु के ही आसरे है।  
जो (ब्राहमण,क्षत्रीय,वैश्य व शूद्र) चारों ही जातियों को शिक्षा देता है, हे नानक! (कह) उस पंडित के सामने हम सदा सिर निवाते हैं (नत्मस्तक होते हैं)।4।
</details>

<details><summary>दर्पण-पदार्थ</summary>

पद्अर्थ: बीज मंत्रु = (सब मंत्रों का) मूल मंत्र। को = का। अंतरि उर = उरि उंतरि, हृदय में। मुघध = मुगध, मूर्ख। प्रेत = (संस्कृत: प्रेत = 1.The departed spirit, the spirit before obsequial rites are performed, 2- A ghost, evil spirit) बुरी रूह। अउखदु = दवाई। कलिआण = सुख। मंगल = अच्छे भाग्य। गाम = गायन। काहू धरमि = किसी भी धर्म द्वारा, किसी भी धार्मिक रस्म रिवाज के करने से। धुरि = धुर से, ईश्वर की ओर से। करमि = मेहर अनुसार।5।
</details>

<details><summary>दर्पण-भाषार्थ</summary>

अर्थ: (ब्राहमण,क्षत्रीय,वैश्य व शूद्र) चारों ही जातियों में से कोई भी मनुष्य (प्रभु का) नाम जप (के देख ले), नाम (और सब मंत्रों का) मूल मंत्र है और सब का ज्ञान (दाता) है।  
जो जो मनुष्य नाम जपता है उसकी जिंदगी ऊँची हो जाती है, (पर) कोई विरला मनुष्य ही साधु-संगत में (रह के) (इसे) हासिल करता है।  
पशु, बुरी रूह, मूर्ख, पत्थर (-दिल) (कोई भी हो सब) को (नाम) तार देता है (अगर प्रभु) मेहर करके (उसके) हृदय में (नाम) टिका दे।  
प्रभु का नाम सारे रोगों की दवाई है, प्रभु के गुण गाने सौभाग्य व सुख का रूप है।  
(पर ये नाम और) किसी ढंग से अथवा किसी धार्मिक रस्म-रिवाज के करने से नहीं मिलता; हे नानक! (ये नाम) उस मनुष्य को मिलता है जिस (के माथे पर) धुर से (प्रभु की) मेहर मुताबक लिखा जाता है।5।
</details>

[[0275]]
<details><summary>दर्पण-पदार्थ</summary>

पद्अर्थ: सति = (सत्य, true, real, genuine.) असली। रामदासु = राम का दास, प्रभु का सेवक। आतम रामु = सब में व्यापक प्रभु। भाइ = भावना से, स्वभाव से। दास दसंतण भाइ = दासों का दास होने की भावना से। तिनि = उस (मनुष्य) ने। निकटि = नजदीक। जानु = (जो) जानता है। सोझी = समझ। परै = पड़े, पड़ती है। आतम उदासु = अंदर से निर्मोही।6।
</details>

<details><summary>दर्पण-भाषार्थ</summary>

अर्थ: जिसके मन में अकाल पुरख बसता है, उस मनुष्य का नाम असली (अर्थों में) ‘रामदासु’ (प्रभु का सेवक) है।  
उसे सर्व-व्यापी प्रभु दिख जाता है, दासों के दास होने के स्वभाव से उसने प्रभु को पा लिया है।  
जो (मनुष्य) सदा प्रभु को नजदीक जानता है, वह सेवक दरगाह में स्वीकार होता है।  
प्रभु उस सेवक पर सदा मेहर करता है, और उस सेवक को सारी समझ आ जाती है।  
सारे परिवार में (रहता हुआ भी) वह अंदर से निर्मोही होता है; हे नानक! ऐसी (जीवन) -जुगति से वह (सही मायनों में) ‘रामदास’ (राम का दास) बन जाता है।6।
</details>

<details><summary>दर्पण-पदार्थ</summary>

पद्अर्थ: आगिआ = हुक्म, रजा। आतम = अपने अंदर। हितावै = हित वाली जाने, मीठी करके माने। जीवन मुकति = (वह मनुष्य जिसे) जीते जी ही (माया के बंधनों से) मुक्ति मिल गई है। हरखु = खुशी। सोगु = गमी। बिओगु = विछोड़ा। सुवरनु = स्वर्ण, सोना। बिखु = विष, जहर। खाटी = खट्टी, कड़वी, हानिकारक (संस्कृत: कटु)। मानु = आदर। रंकु = कंगाल। जुगति = राह, रास्ता, तरीका।7।
</details>

<details><summary>दर्पण-भाषार्थ</summary>

अर्थ: जो मनुष्य प्रभु की रजा को मन में मीठी करके मानता है, वही जीते जी मुक्त कहलाता है।  
उसके लिए खुशी व गमी एक समान ही है, उसे सदा आनंद है (क्योंकि) वहाँ (भाव, उसके हृदय में प्रभु चरणों से) विछोड़ा नहीं है।  
सोना और मिट्टी (भी उस मनुष्य के लिए) बराबर हैं (भाव, सोना देख के वह लोभ में नहीं फंसता), अमृत व कड़वा विष भी उसके लिए एक जैसा है। (किसी से) आदर (भरा व्यावहार हो) अथवा अहंकार (का) (उस मनुष्य के लिए) एक समान है, कंगाल और शहनशाह भी उसकी नजर में बराबर हैं।  
जो (रजा प्रभु) वरताता है (जो प्रभु करता है), वही (उस के वास्ते) जिंदगी का असल राह है; हे नानक! वह मनुष्य जीवित मुक्त कहा जा सकता है।7।
</details>

<details><summary>दर्पण-पदार्थ</summary>

पद्अर्थ: सगले = सारे। ठाउ = जगह। जितु = जिस में। जितु घरि = जिस घर में। तिन = उनका। जोगु = योग्य, समर्थ, ताकत वाला। प्रभ भावै = (जो कुछ) प्रभु को भाता है। फुनि = पुनः , दुबारा। होगु = होगा। पसरिओ = पसरा हुआ है, व्यापक है। अनत = अनंत, बेअंत। तरंग = लहरें। होइ अनत तरंग = बेअंत लहरें हो के। लखे न जाहि = बयान नहीं किए जा सकते। रंग-तमाशे, खेल। परगास = रोशनी। अबिनास = नाश रहित। भए निहाल = (जीव) निहाल हो जाते हैं।8।
</details>

<details><summary>दर्पण-टिप्पनी</summary>

नोट: (संस्कृत) निहारन् = 1. Diffusive, spreading wide as fragrance. 2. fragrant. सुगंधि देने वाले, (फूलों की तरह) खिले हुए।
</details>

<details><summary>दर्पण-भाषार्थ</summary>

अर्थ: सारी जगहें (शरीर-रूपी घर) अकाल पुरख के ही हैं, जिस जिस जगह जीवों को रखता है, वैसा ही उसका नाम (पड़ जाता) है।  
प्रभु स्वयं ही (सब कुछ) करने की (और जीवों से) करवाने की ताकत रखता है जो प्रभु को ठीक लगता है वही होता है।  
(जिंदगी की) बेअंत लहरें बन के (अकाल-पुरख) खुद सब जगह मौजूद है, अकाल-पुरख के खेल बयान नहीं किए जा सकते।  
जिस तरह की बुद्धि देता है, वैसी ही रौशनी (जीव के अंदर) होती है; अकाल-पुरख (स्वयं सब कुछ) करने वाला है और कभी मरता नहीं।  
प्रभु सदा मेहर करने वाला है, हे नानक! (जीव उसे) सदा स्मरण करके (फूलों की तरह) खिले रहते हैं।8।9।
</details>

<details><summary>दर्पण-पदार्थ</summary>

पद्अर्थ: उसतति = प्रशंसा। करहि = करते हैं। अंतु न पारावार = पार अवार का अंत न, इस पार उस पार का अंत नहीं, (गुणों के) इस छोर उस छोर का आखिरी किनारा नहीं (मिलता)। प्रभि = प्रभु ने। रचना = सृष्टि, जगत की बनतर। बहु बिधि = कई तरीकों से। प्रकार = किस्म। बिधि = तरीका।1।
</details>

<details><summary>दर्पण-भाषार्थ</summary>

अर्थ: अनेक लोग प्रभु के गुणों का जिक्र करते हैं, पर उन गुणों का सिरा नहीं मिलता। हे नानक! (ये सारी) सृष्टि (उस) प्रभु ने कई किस्मों कई तरीकों से बनाई है।1।
</details>

<details><summary>दर्पण-पदार्थ</summary>

पद्अर्थ: कोटि = करोड़। आचार बिउहारी = धार्मिक रीतों रस्मों वाले। वासी = बसने वाले। बन = जंगलों में। भ्रमहि = फिरते हैं। उदासी = जगत से उपराम हो के। स्रोते = श्रोते, सुनने वाले। तपीसुर = तपी इसुर, बड़े बड़े तपी। आतम = मन में। धिआन धारहि = मन जोड़ते हैं। कबि = कवि, कवी। काबि = काव्य, कविता, कवियों की रचनाएं। बीचारहि = बिचारते हैं। नवतन = नया।1।
</details>

<details><summary>दर्पण-भाषार्थ</summary>

अर्थ: (प्रभु की इस रची हुई दुनिया में) कई करोड़ों प्राणी पुजारी हैं, और कई करोड़ों धार्मिक रीतें रस्में करने वाले हैं।  
कई करोड़ों (लोग) तीर्थों के वासी हैं और कई करोड़ों (जगत से) उपराम हो के जंगलों में फिरते हैं।  
कई करोड़ जीव वेदों के सुनने वाले हैं और कई करोड़ बड़े बड़े तपी बने हुए हैं।  
कई करोड़ (मनुष्य) अपने अंदर तवज्जो जोड़ रहे हैं और कई करोड़ (मनुष्य) कवियों की रची कविताएं विचारते हैं।  
कई करोड़ लोग (प्रभु का) नित्य नया नाम स्मरण करते हैं, (पर) हे नानक! उस कर्तार का कोई भी अंत नहीं पा सकता।1।
</details>

<details><summary>दर्पण-पदार्थ</summary>

पद्अर्थ: अभिमानी = अहंकारी। अंध = अंधे। अगिआनी = अज्ञानी, जाहिल, मूर्ख। अंध अगिआनी = महा मूर्ख। किरपन = कंजूस। कठोर = सख्त दिल। अभिग = ना भीगने वाले, ना नर्म होने वाले। निकोर = निरे कोरे, बड़े रूखे। दरब = धन। पर = पराया, बेगाना। हिरहि = चुराते हैं। दूखना = निंदा। स्रम = श्रम, मेहनत। माइआ = धन पदार्थ। भ्रमाहि = भ्रमहि, फिरते हैं। जितु = जिस (काम में)। तितु = उस (व्यस्तता) में।2।
</details>

<details><summary>दर्पण-भाषार्थ</summary>

अर्थ: (इस जगत रचना में) करोड़ों अहंकारी जीव हैं करोड़ों ही लोग हद दर्जे के जाहिल हैं।  
करोड़ों (मनुष्य) कंजूस व पत्थर-दिल हैं, और कई करोड़ अंदर से महा कोरे हैं (जो किसी का दुख देख के भी कभी) पसीजते नहीं।  
करोड़ों लोग दूसरों का धन चुराते हैं, और करोड़ों ही दूसरों की निंदा करते हैं।  
करोड़ों (मनुष्य) धन-पदार्थ की (खातिर) मेहनत में जुटे हुए हैं, और कई करोड़ दूसरे देशों में भटक रहे हैं।  
(हे प्रभु!) जिस जिस आहर (व्यस्तता में) तू लगाता है उस उस आहर में जीव लगे हुए हैं। हे नानक! कर्तार की रचना (का भेद) कर्तार ही जानता है।2।
</details>

<details><summary>दर्पण-पदार्थ</summary>

पद्अर्थ: सिध = पहुँचा हुआ जोगी। जती = वह मनुष्य जिसने काम को वश में कर रखा है। रस भोगी = स्वादिष्ट पदार्थों को भोगने वाला। उपाए = पैदा किए। बिरख = वृक्ष। निपजाए = उगाए। बैसंतर = आग। भू = धरती। भू मंडल = धरती के चक्र। ससीअर = (सं: शशिधर) चंद्रमा। सूर = सूरज। नख्यत्र = नक्षत्र, तारे। दानव = दैत्य, राक्षस। सिरि = सिर पर। समग्री = पदार्थ। सूति = सूत्र में, लड़ी में, (मर्यादा के) धागे में।3।
</details>

<details><summary>दर्पण-भाषार्थ</summary>

अर्थ: (इस सृष्टि की रचना में) करोड़ों माहिर सिद्ध हैं, और काम को वश में रखने वाले जोगी हैं, और करोड़ों ही रस भोगने वाले राजे हैं।  
करोड़ों पक्षी और साँप (प्रभु ने) पैदा किए हैं, और करोड़ों ही पत्थर और वृक्ष उगाए हैं।  
करोड़ों हवा पानी और आग हैं, करोड़ों देश व धरती मण्डल हैं, कई करोड़ों चंद्रमा, सूर्य और तारे हैं, करोड़ों देवते और इंद्र हैं जिनके सिर पर छत्र हैं।  
(इन) सारे (जीव-जंतुओं और) पदार्थों को (प्रभु ने) अपने (हुक्म के) सूत्र में परोया हुआ है। हे नानक! जो जो उसे भाता है, उस उसको (प्रभु) तार लेता है।3।
</details>

[[0276]]
<details><summary>दर्पण-पदार्थ</summary>

पद्अर्थ: राजस...., (सं: रजस्, सत्व, तमस्) = माया के तीनों गुण। नाना प्रकार = कई किस्म के। चिर जीवे = चिर तक जीने वाले, लंबी उम्र वाले। गिरी = पहाड़। थीवे = हो गए, बन गए। जख्य = (सं: यक्ष) एक किस्म के देवते जो धन देवते के अधीन हैं। किंनर = (किन्नर) देवताओं की एक किस्म, जिनका धड़ मनुष्य का व सिर घोड़े का है। पिसाच = (पिशाच) नीची जाति के लोग। सूकर = सूअर। म्रिगाच = (मृग+अच) मृगों को खाने वाले, शेर। अलिपतु = निर लेप, बे दाग।4।
</details>

<details><summary>दर्पण-भाषार्थ</summary>

अर्थ: करोड़ों जीव (माया के तीनों गुणों) रजो, तमों और सतो में हैं, करोड़ों (बंदे) वेद पुरान स्मृतियों व शास्त्रों (के पढ़ने वाले) हैं।  
समुंदर में करोड़ों रत्न पैदा कर दिए हैं और कई किस्म के जीव-जंतु बना दिए हैं।  
करोड़ों जीव लंबी उम्र (दीर्घायु) वाले पैदा किए हैं, करोड़ों ही सोने के सुमेर पर्वत बन गए हैं।  
करोड़ों ही यक्ष, किन्नर व पिशाच हैं और करोड़ों ही भूत, प्रेत, सूअर व शेर हैं। (प्रभु) इन सबके नजदीक भी है और दूर भी। हे नानक! प्रभु हर जगह व्यापक भी है और है भी निर्लिप।4।
</details>

<details><summary>दर्पण-पदार्थ</summary>

पद्अर्थ: घालहि = मेहनत करते हैं। धनवंत = धन वाले। चिंत = चिन्ता, फिक्र। जह जह = जहाँ जहाँ। भाणा = (उस प्रभु की) रजा है।5।
</details>

<details><summary>दर्पण-भाषार्थ</summary>

अर्थ: करोड़ों जीव पाताल में बसने वाले हैं और करोड़ों ही नर्कों व स्वर्गों में बसते हें (भाव, दुखी व सुखी हैं)।  
करोड़ों जीव पैदा होते हैं और करोड़ों जीव कई जूनियों में भटक रहे हैं।  
करोड़ों जीव बैठे ही खाते हैं और करोड़ों (ऐसे हैं जो रोटी की खातिर) मेहनत करते हैं और थक टूट जाते हैं।  
करोड़ों जीव (प्रभु ने) धन वान बनाए हैं और करोड़ों (ऐसे हैं जिन्हें) माया की चिन्ता लगी हुई है।  
जहाँ जहाँ चाहता है, जीवों को वहीं वहीं ही रखता है। हे नानक! हरेक बात प्रभु के अपने हाथ में है।5।
</details>

<details><summary>दर्पण-पदार्थ</summary>

पद्अर्थ: तिन = उनकी। आतम महि = अपने मन में। लहंते = ढूँढते हैं, तलाशते हैं। पिआस = प्यास, इच्छा, तमन्ना। अबिनास = नाश रहित, सदा स्थिर रहने वाला। रंगु = प्यार। धनि धंनि = भाग्यशाली।6।
</details>

<details><summary>दर्पण-भाषार्थ</summary>

अर्थ: (इस रचना में) करोड़ों जीव वैरागी हैं, जिनकी तवज्जो अकाल-पुरख के नाम के साथ लगी रहती है।  
करोड़ों लोग प्रभु को खोजते हैं, अपने अंदर अकाल-पुरख को तलाशते हैं।  
करोड़ों जीवों को प्रभु के दीदार की तमन्ना लगी रहती है, उन्हें अविनाशी प्रभु मिल जाता है।  
करोड़ों मनुष्य सत्संग मांगते हैं, उन्हें अकाल-पुरख से इश्क रहता है।  
हे नानक! वे मनुष्य सदा भाग्यशाली हैं, जिनपे प्रभु स्वयं मेहरवान होता है।6।
</details>

<details><summary>दर्पण-पदार्थ</summary>

पद्अर्थ: खाणी = सारे जगत जीवों की उत्पक्ति के चार ढंग (खानें) मानी गई हैं, अंडज: अण्डे से पैदा होने वाले जीव; जेरज: जिउर से पैदा होने वाले; सेतज: पसीने से और; उत्भुज: पानी द्वारा धरती में से पैदा होने वाले जीव। अरु = तथा। खंड = सारी धरती के नौ हिस्से व नौ खण्ड माने गए हैं। कई जुगति = कई युक्तियों से। पसरिओ = पसरा हुआ है। पासार = (सं: प्रसार) खिलारा। भाति = किस्म। समाति = लीन हो जाते हैं। अवतार = पैदा किए हुए जीव।7।
</details>

<details><summary>दर्पण-भाषार्थ</summary>

अर्थ: (धरती के नौ) खण्डों (चारों) खाणियों के द्वारा करोड़ों ही जीव उत्पन्न हुए हैं, सारे आकाशों, ब्रहमण्डों में करोड़ों ही जीव हैं।  
करोड़ों ही प्राणी पैदा हो रहे हैं, कई तरीकों से प्रभु ने जगत की रचना की है।  
(प्रभु ने) कई बार जगत रचना की है; (दुबारा इसे समेट के) सदा एक स्वयं ही हो जाता है।  
प्रभु ने कई किस्मों के करोड़ों ही जीव पैदा किए हुए हैं, जो प्रभु से पैदा हो के फिर प्रभु में ही लीन हो जाते हैं।  
उस प्रभु का अंत कोई भी नहीं जानता; (क्योंकि) हे नानक! वह प्रभु (अपने जैसा) स्वयं ही है।7।
</details>

<details><summary>दर्पण-पदार्थ</summary>

पद्अर्थ: परगास = प्रकाश, रौशनी। तत = अस्लियत। बेते = जानने वाले, महरम। निहारहि = देखते हैं। नेत्रे = आँखों से। अमर = जनम मरन से रहित। सद = सदा। आतम रसि = आत्मा के रस में, आत्मिक आनंद में। समावहि = टिके रहते हैं। सासि सासि = दम-ब-दम। समारे = संभालता है, याद रखता है। ओइ = वह (सेवक जो उसमें लीन रहते हैं)।8।
</details>

<details><summary>दर्पण-टिप्पनी</summary>

नोट: शब्द ‘ओइ’ बहुवचन है।
</details>

<details><summary>दर्पण-भाषार्थ</summary>

अर्थ: (इस जगत रचना में) करोड़ों जीव प्रभु के सेवक (भक्त) हैं, उनके आतम में (प्रभु का) प्रकाश हो जाता है।  
करोड़ों जीव (जगत की) अस्लियत (अकाल-पुरख) के महरम हैं जो सदा एक प्रभु को आँखों से (हर जगह) देखते हैं।  
करोड़ों लोग प्रभु नाम का आनंद लेते हैं, वे जनम मरन से रहित हो के सदा ही जीते रहते हैं  
करोड़ों मनुष्य प्रभु नाम के गुण गाते हैं, वे आत्मिक आनंद में सुख में व अडोल अवस्था में टिके रहते हैं।  
प्रभु अपने भक्तों को हर दम याद रखता है, (क्योंकि) हे नानक! वह भक्त प्रभु के प्यारे होते हैं।8।10।
</details>

<details><summary>दर्पण-पदार्थ</summary>

पद्अर्थ: करण = (सं: करण) रचना। जलि = जल में। महीअलि = (संस्कृत: महीतल, the surface of the earth) धरती के तल पे। मही = धरती।1।
</details>

<details><summary>दर्पण-भाषार्थ</summary>

अर्थ: (इस सारे) जगत का (मूल-) कारण (भाव, बनाने वाला) एक अकाल-पुरख ही है, कोई दूसरा नहीं है। हे नानक! (मैं) उस प्रभु से सदके (हूँ), जो जल में थल में और धरती के तल पर (भाव, आकाश में मौजूद है)।1।
</details>

[[0277]]
<details><summary>दर्पण-पदार्थ</summary>

पद्अर्थ: जोगु = समर्थ, ताकत वाला। होगु = होगा। थापि = पैदा करके। उथापनहारा = नाश करने वाला। पारावारा = पार और अवार, इस पार और उस पार। धारि = टिका के। अधर = अ+धर, बिना आसरे। रहावै = रखावे, रखता है। उपजै = पैदा होता है। परकार = किस्म।1।
</details>

<details><summary>दर्पण-भाषार्थ</summary>

अर्थ: प्रभु (सब कुछ) करने की स्मर्था रखता है, और (जीवों को) काम करने के लिए प्रेरित करने के समर्थ भी है, वही कुछ होता है जो कुछ उसे अच्छा लगता है।  
आँख की झपक में जगत को पैदा करके नाश भी करने वाला है, (उसकी ताकत) की कोई सीमा नहीं है।  
(सृष्टि को अपने) हुक्म में पैदा करके बिना किसी आसरे टिकाए रखता है, (जगत उसके) हुक्म में पैदा होता है और हुक्म में लीन हो जाता है।  
ऊँचे और नीच लोगों की बरतों भी उसके हुक्म में ही है, अनेक किस्मों के खेल तमाशे उसके हुक्म में ही हो रहे हैं।  
अपनी प्रतिभा (के काम) कर कर के खुद ही देख रहा है। हे नानक! प्रभु सब जीवों में व्यापक है।१।
</details>

<details><summary>दर्पण-पदार्थ</summary>

पद्अर्थ: प्रभ भावै = अगर प्रभु को ठीक लगे। गति = उच्च आत्मिक अवस्था। पतित = (धर्म से) गिरे हुए। आपन बीचारै = अपने विचार अनुसार। दुहा सिरिआ का = लोक परलोक का। खेलै = खेल खेलता है, जगत रचना की खेल खेलता है। बिगसै = (ये खेल देख के) खुश होता है। अंतरजामी = (जीवों के) अंदर की जानने वाला। द्रिसटी = नजर में। अवरु = (कोई) और।2।
</details>

<details><summary>दर्पण-भाषार्थ</summary>

अर्थ: अगर प्रभु को ठीक लगे तो मनुष्य को उच्च आत्मिक अवस्था देता है और पत्थर (-दिलों) को भी पार लगा देता है।  
अगर प्रभु चाहे तो स्वास के बिना भी प्राणी को (मौत से) बचाए रखता है, उसकी मेहर हो प्रभु मेहर के गुण गाता है।  
अगर अकाल-पुरख की रजा हो तो गिरे चाल-चलन वालों को (विकारों से) बचा लेता है, जो कुछ करता है, अपनी सलाह अनुसार करता है।  
प्रभु खुद ही लोक परलोक का मालिक है, वह सबके दिल की जानने वाला खुद जगत खेल खेलता है और (इसे देख के) खुश होता है।  
जो उसे अच्छा लगता है वही काम करता है। हे नानक! (उस जैसा) कोई और नहीं दिखता।2।
</details>

<details><summary>दर्पण-पदार्थ</summary>

पद्अर्थ: कहु = बताओ। हाथि = हाथ में, वश में। अनजानत = ना जानते हुए, मूर्ख होने के कारण। बिखिआ = माइआ। जानत = समझ वाला हो। दह = दस। दिसि = दिशाएं, तरफें। दहदिसि = दसों ओर। धावै = दौड़ता है। निमख = आँख फड़कने जितना समय। कुंट = कूट (सं: कूट = end, corner) कोने। नामि = नाम में। मिलेइ = जुड़ गए हैं, लीन हो गए हैं।3।
</details>

<details><summary>दर्पण-भाषार्थ</summary>

अर्थ: बताओ, मनुष्य से (अपने आप) कौन सा काम हो सकता है? जो प्रभु को ठीक लगता है वही (जीव से) कराता है।  
इस (मनुष्य) के हाथ में हो तो हर चीज पर कब्जा कर ले, (पर) प्रभु वही कुछ करता है जो उसे भाता है।  
मूर्खता के कारण मनुष्य माया में उलझ जाता है, यदि समझदार हो तो अपने आप (इससे) बचा रहे।  
(पर इसका मन) भुलेखे में भूला हुआ (माया की खातिर) दसों दिशाओं में दौड़ता है, आँख की झपक में चारों कोनों में दौड़ भाग आता है।  
(प्रभु) मेहर करके जिस जिस मनुष्य को अपनी भक्ति बख्शता है, हे नानक! वे मनुष्य नाम में टिके रहते हैं।3।
</details>

<details><summary>दर्पण-पदार्थ</summary>

पद्अर्थ: कीट = कीड़ा। निवाज = मेहर करने वाला। जा का कछू = जिसका कोई गुण। द्रिसटि न आवै = नहीं दिखता। ततकाल = तुरंत। बशसीस = बख्शिश, दया। जगदीस = जगत+ईश, जगत का मालिक। रासि = पूंजी। तिस की = उस प्रभु की। घटि घटि = हरेक घट में, हरेक शरीर में। पूरन = व्यापक। प्रगास = जलवा। बणत = बनावट, आकार, जगत रूपी घाड़त। जीवै = जी रहा है, प्रसन्न हो रहा है।4।
</details>

<details><summary>दर्पण-भाषार्थ</summary>

अर्थ: छिन में प्रभु कीड़े (जैसे) छोटे (मनुष्य) को राज दे देता है, प्रभु गरीबों पर मेहर करने वाला है।  
जिस मनुष्य में कोई गुण नहीं दिखाई देता, उसे एक पल में ही दसों दिशाओं में चमका देता है।  
जिस मनुष्य पर जगत का मालिक प्रभु अपनी बख्शिश करता है; उसके (कर्मों के) लेख नहीं गिनता।  
ये जिंद और शरीर सब उस प्रभु की दी हुई पूंजी है, हरेक शरीर में व्यापक प्रभु का ही जलवा है।  
ये (जगत) रचना उसने खुद रची है। हे नानक! अपनी (इस) प्रतिभा को खुद देख के खुश हो रहा है।4।
</details>

<details><summary>दर्पण-पदार्थ</summary>

पद्अर्थ: सरब को नाथ = सारे जीवों का मालिक। बपुरा = विचारा। आज्ञाकारी = हुक्म में चलने वाला। जीउ = जीव। थीउ = होता है, वरतता है। कबहू = कभी। सोग = चिन्ता। हरख = खुशी। निंद चिंद = निंदा की विचार। बिउहार = व्यवहार, सलूक। ऊभ = ऊँचा। पइआल = पाताल। बेता = जानने वाला, महरम। ब्रहम बीचार = ईश्वरीय विचार।5।
</details>

<details><summary>दर्पण-भाषार्थ</summary>

अर्थ: इस (जीव) की ताकत इसके अपने हाथ में नहीं है, सब जीवों का प्रभु स्वयं सब कुछ करने कराने के समर्थ है।  
बिचारा जीव प्रभु के हुक्म में चलने वाला है (क्योंकि) होता वही है जो उस प्रभु को भाता है।  
(प्रभु स्वयं) कभी ऊँचों में कभी छोटों में प्रगट हो रहा है, कभी चिन्ता में है और कभी खुशी की मौज में हँस रहा है।  
कभी (दूसरों की) निंदा विचारने का व्यवहार बनाए बैठा है, कभी (खुशी के कारण) आकाश में ऊँचा (चढ़ता है) (कभी चिन्ता के कारण) पाताल में (गिरा पड़ा है)।  
कभी खुद ही ईश्वरीय विचार का महरम है। हे नानक! जीवों को अपने में मेलने वाला स्वयं ही है।5।
</details>

<details><summary>दर्पण-पदार्थ</summary>

पद्अर्थ: निरति = नाच। भाति = किस्म। सोइ रहै = सोया रहता है। बिकराल = भयानक। रवाल = चरणों की धूल। बड = बड़ा। भेखारी = भिखारी। साजा = स्वांग। अपकीरति = अपकीर्ति, बदनामी। सचु कहै = अकाल-पुरख को स्मरण करता है। तिव ही = उसी तरह।6।
</details>

<details><summary>दर्पण-भाषार्थ</summary>

अर्थ: (प्रभु जीवों में व्यापक हो के) कभी कई किस्मों के नाच कर रहा है, कभी दिन रात सोया रहता है।  
कभी क्रोध (में आ के) बड़ा डरावना (लगता है), कभी जीवों के चरणों की धूल (बना रहता है)।  
कभी बड़ा राजा बन बैठता है, कभी एक नीच जाति के भिखारी का स्वांग (बना लेता है)।  
कभी अपनी बदनामी करा रहा है, कभी तारीफ करवा रहा है।  
जीव उसी तरह जीवन व्यतीत करता है जैसे प्रभु करवाता है। हे नानक! (कोई विरला मनुष्य) गुरु की कृपा से प्रभु को स्मरण करता है।6।
</details>

<details><summary>दर्पण-पदार्थ</summary>

पद्अर्थ: बख्यानु = व्याख्यान, उपदेश। मोनधारी = चुप रहने वाला, कभी ना बोलने वाला। तट = नदी का किनारा। सिध = माहिर जोगी। साधिक = साधना करने वाले। मुखि = मुंह से। कीट = कीड़ा। हसति = हाथी। पतंग = पतंगा। भरमीआ = भ्रम में डाला हुआ, चक्कर खाया हुआ, बौंदला हुआ।7।
</details>

<details><summary>दर्पण-भाषार्थ</summary>

अर्थ: (सर्व-व्यापी प्रभु) कभी पंडित बन के (दूसरों को) उपदेश कर रहा है, कभी मोनी साधु हो के समाधि लगाए बैठा है।  
कभी तीर्थों के किनारे स्नान कर रहा है, कभी सिद्ध और साधिक (के रूप में) मुंह से ज्ञान की बातें करता है।  
कभी कीड़े, हाथी, पतंगा (आदि जीव) बना हुआ है और (अपना ही) भरमाया हुआ कई जूनियों में भटक रहा है।  
बहु-रूपीए की तरह कई तरह के रूप दिखा रहा है, जैसे प्रभु को भाता है तैसे ही (जीवों को) नचाता है।  
वही होता है जो उस मालिक को ठीक लगता है। हे नानक! (उस जैसा) कोई और दूसरा नहीं है।7।
</details>

[[0278]]
<details><summary>दर्पण-पदार्थ</summary>

पद्अर्थ: बहुरि = दुबारा, वापस। गिआन परगासु = ज्ञान का प्रकाश, ज्ञान का जलवा। इक रंगि = एक प्रभु के प्यार में। खटाना = मिलता है। गवन = भटकना, जनम मरन के फेरे। बिस्राम = ठिकाना, आराम।8।
</details>

<details><summary>दर्पण-भाषार्थ</summary>

अर्थ: (जब) कभी (प्रभु की अंश) ये जीव सत्संग में पहुँचता है, तो उस स्थान से वापस नहीं आता।  
(क्योंकि) इसके अंदर प्रभु के ज्ञान का प्रकाश हो जाता है (और) उस (ज्ञान के प्रकाश वाली) हालत का नाश नहीं होता।  
(जिस मनुष्यों के) तन मन प्रभु के नाम में और प्यार में रंगे रहते हैं, वे सदा प्रभु की हजूरी में बसते हैं।  
(सो) जैसे पानी में पानी आ मिलता है वैसे ही (सत्संग में टिके हुए की) आत्मा प्रभु की ज्योति में लीन हो जाती है।  
उस के (जनम मरन के) फेरे समाप्त हो जाते हैं, (प्रभु-चरणों में) उसे ठिकाना मिल जाता है। हे नानक! प्रभु से सदके जाएं।8।11।
</details>

<details><summary>दर्पण-पदार्थ</summary>

पद्अर्थ: मसकीनीआ = मसकीन मनुष्य, गरीबी स्वभाव वाला आदमी। आपु = स्वैभाव, अहम्। निवारि = दूर करके। तले = नीचे, झुक के। गरबि = गर्व में, अहंकार में। गले = गल गए।1।
</details>

<details><summary>दर्पण-भाषार्थ</summary>

अर्थ: गरीबी स्वभाव वाला आदमी स्वै-भाव दूर करके, और विनम्र रहके सुखी रहता है, (पर) बड़े बड़े अहंकारी मनुष्य, हे नानक! अहंकार में गल जाते हैं।1।
</details>

<details><summary>दर्पण-पदार्थ</summary>

पद्अर्थ: राज अभिमानु = राज का गुमान। सुआनु = कुक्ता। नरकपाती = नर्कों में पड़ने का अधिकारी। जोबनवंतु = यौवन वाला, जवानी का मालिक, बड़ा सुंदर। बिसटा = विष्टा, गुह। जंतु = कीड़ा। करमवंतु = (अच्छे) काम करने वाला। जनमि = पैदा हो के, जनम ले के। भ्रमावै = भटकता है। भूमि = धरती। अगिआनु = जाहिल। ईहा = यहाँ, इस जिंदगी में। मुकतु = (माया के बंधनों से) आजाद। आगै = परलोक में।1।
</details>

<details><summary>दर्पण-भाषार्थ</summary>

अर्थ: जिस मनुष्य के मन में राज का गुमान है, वह कुक्ता नर्क में पड़ने का अधिकारी है।  
जो मनुष्य अपने आप को बहुत सुंदर समझता है, वह विष्टा का ही कीड़ा होता है (क्योंकि सदा विषौ-विकारों के गंद में पड़ा रहता है)।  
जो अपने आप को बढ़िया काम करने वाला कहलाता है, वह सदा पैदा होता है मरता है, कई जूनियों में भटकता फिरता है।  
जो मनुष्य धन और धरती (की मल्कियत) का अहंकार करता है, वह मूर्ख है बड़ा जाहिल है।  
मेहर करके जिस मनुष्य के दिल में गरीबी का (स्वभाव) डालता है, हे नानक! (वह मनुष्य) इस जिंदगी में विकारों से बचा रहता है और परलोक में सुख पाता है।1।
</details>

<details><summary>दर्पण-पदार्थ</summary>

पद्अर्थ: धनवंता = धन वाला, धनाढ। गरबावै = गर्व करता है। त्रिण = घास का तीला। समानि = बराबर। संगि = साथ। भीतरि = में। आप = अपने आप को। बलवंतु = बलशाली, बली, ताकतवाला। भसमंतु = राख। बदै = परवाह करता है।2।
</details>

<details><summary>दर्पण-भाषार्थ</summary>

अर्थ: मनुष्य धनवान हो के गुमान करता है, (पर उसके) साथ (अंत समय) कोई तीले जितनी चीज भी नहीं जाती।  
बहुते लश्करों और मनुष्यों पर आदमी आशाएं लगाए रखता है, (पर) पल में उसका नाश हो जाता है (और उनमें से कोई भी सहायक नहीं होता)।  
मनुष्य अपने आप को सब से बलशाली समझता है, (पर अंत के समय) एक छिन में (जल के) राख हो जाता है।  
(जो आदमी) खुद (इतना) अहंकारी हो जाता है कि किसी की भी परवाह नहीं करता, धर्मराज (अंत के समय) उसकी मिट्टी पलीत करता है।  
सतिगुरु की दया से जिसका अहंकार मिटता है, वह मनुष्य, हे नानक! प्रभु की दरगाह में स्वीकार होता है।2।
</details>

<details><summary>दर्पण-पदार्थ</summary>

पद्अर्थ: कोटि = करोड़ों। हउ = अहंकार। स्रमु = थकावट। सगले = सारे (कर्म)। बिरथारे = व्यर्थ, बेफायदा। तपसिआ = तप के साधन। अवतार = जनम। द्रवै = द्रवित, नर्म होता। गवै = जाए, पहुँचे। आपस कउ = अपने आप को। तिसहि = उस को। निकटि = नजदीक। रेन = चरणों की धूल। सोइ = शोभा।3।
</details>

<details><summary>दर्पण-भाषार्थ</summary>

अर्थ: (यदि मनुष्य) करोड़ों (धार्मिक) कर्म करे (और उनका) अहंकार (भी) करे तो वह सारे काम व्यर्थ हैं, (उन कामों का फल उसे केवल) थकावट (ही) मिलती है।  
अनेको तप और साधन करके अगर इनका मान करे, (तो वह भी) नर्कों-स्वर्गों में ही बारंबार पैदा होता है (भाव, कभी सुख और कभी दुख भोगता है)।  
अनेक यत्न करने से अगर हृदय नरम नहीं होता तो बताओ, वह मनुष्य प्रभु की दरगाह में कैसे पहुँच सकता है?  
जो मनुष्य अपने आप को नेक कहलाता है, नेकी उसके नजदीक भी नहीं फटकती।  
जिस मनुष्य का मन सबके चरणों की धूल हो जाता है, कह, हे नानक! उस मनुष्य की सुंदर शोभा फैलती है।3।
</details>

<details><summary>दर्पण-पदार्थ</summary>

पद्अर्थ: जब लगु = जब तक। मुझ ते = मेरे से। कछु = कुछ। धारै = मिथता है, ख्याल करता है। निहचलु = अडोल, अपने जगह पर। चीतु = चिक्त। मोह मगन संगि माइ = माइ मोह संगि मगन, माया के मोह में डूबा हुआ। मगन = गर्क, डूबा हुआ। देइ = देता है। हउ = अहंकार, विलक्षता का गर्व। छूटै = खत्म होता है।4।
</details>

<details><summary>दर्पण-भाषार्थ</summary>

अर्थ: मनुष्य जब तक ये समझता है कि मुझसे कुछ हो सकता है, तब तक इसे कोई सुख नहीं होता।  
जब तक ये समझता है कि मैं (अपने बल से) कुछ करता हूँ, तब तक (अलग-पन के अहंकार के कारण) जूनियों में पड़ा रहता है।  
जब तक मनुष्य किसी को वैरी और किसी को मित्र समझता है, तब तक इसका मन ठिकाने नहीं आता।  
जब तक आदमी माया के मोह में गरक रहता है, तब तक इसे धर्मराज दण्ड देता है।  
(माया के) बंधन प्रभु की मेहर से टूटते हैं, हे नानक! मनुष्य का अहंकार गुरु की कृपा से खत्म होता है।4।
</details>

[[0279]]
<details><summary>दर्पण-पदार्थ</summary>

पद्अर्थ: सहस = हजारों (रुपए)। खटे = कमाता है। लख कउ = लाखों (रुपयों) की खातिर। धावै = दौड़ता है। त्रिपति = तृप्ति। पाछै पावै = जमा करता है। बिखिआ = माया। त्रिपतावै = तृप्त होता है। खपि खपि = दुखी हो हो के। मनोरथ = मन के रथ, मन की दौड़ें, ख्वाइशें। ब्रिथे = व्यर्थ।5।
</details>

<details><summary>दर्पण-भाषार्थ</summary>

अर्थ: (मनुष्य) हजारों (रुपए) कमाता है तो लाखों (रुपयों) की खतिर उठ के दौड़ता है; माया जमा किए जाता है, (पर) तृप्त नहीं होता।  
माया की अनेक मौजें मानता है, तसल्ली नहीं होती, (भोगों के पीछे और दौड़ता है) बड़ा दुखी होता है।  
अगर अंदर संतोष ना हो, तो कोई (मनुष्य) तृप्त नहीं होता, जैसे सपनों का कोई लाभ नहीं होता, वैसे (संतोष-हीन मनुष्य के) सारे काम और ख्वाहिशें व्यर्थ हैं।  
प्रभु के नाम की मौज में (ही) सारा सुख है, (और ये सुख) किसी बड़े भाग्यशाली को मिलता है।  
(जो) प्रभु खुद ही सब कुछ करने के और (जीवों से) कराने के समर्थ है, हे नानक! उस प्रभु को सदा स्मरण कर।5।
</details>

<details><summary>दर्पण-पदार्थ</summary>

पद्अर्थ: कहा = कहां? बीचारु = विचार कर, विचार के देख। द्रिसटि = नजर। अपनै रंगि = अपनी मौज में। सभहू कै = सभी के ही। संगि = साथ। बिबेक = पहचान, परख। आपहि = आप ही। आवै न जाइ = ना आता है ना जाता है, ना पैदा होता है ना मरता है। सद ही = सदा ही। रहिआ समाइ = समाए रहा, अपने आप में टिका हुआ है।6।
</details>

<details><summary>दर्पण-भाषार्थ</summary>

अर्थ: विचार के देख ले, इस जीव के हाथ में कुछ भी नहीं है, प्रभु खुद ही सब कुछ करने योग्य है, और (जीवों से) करवाने के समर्थ है।  
प्रभु जैसी नजर (बंदे पर) करता है (बंदा) वैसा ही बन जाता है, वह प्रभु स्वयं ही स्वयं है।  
जो कुछ उसने बनाया है अपनी मौज में बनाया है; सब जीवों के अंग संग भी है और सबसे अलग भी है।  
प्रभु स्वयं ही एक है और स्वयं ही अनेक (रूप) धार रहा है, सब कुछ समझता है, देखता है और पहचानता है।  
वह ना कभी मरता है ना बिनसता है; ना पैदा होता है ना मरता है; हे नानक! प्रभु सदा ही अपने आप में टिका रहता है।6।
</details>

<details><summary>दर्पण-पदार्थ</summary>

पद्अर्थ: रचिआ = मिला हुआ। बिसथारु = विस्तार। आपन = अपना। करनैहारु = करने के लायक। भिन्न = अलग। कहहु = बताओ। किछु = कुछ। थान थनंतरि = स्थान स्थान अंतर, हरेक जगह में। चलित = चरित्र, तमाशे, खेलें। आपार = बेअंत। कीमति = मूल्य।7।
</details>

<details><summary>दर्पण-भाषार्थ</summary>

अर्थ: प्रभु खुद ही सब जीवों के साथ मिला हुआ है, (सो वह) स्वयं ही शिक्षा देता है और स्वयं ही (उस शिक्षा को) समझता है।  
अपना फैलाव उसने खुद ही बनाया है, (जगत की) हरेक शै उसकी बनाई हुई है, वह बनाने के काबिल है।  
बताओ, उससे अलग कुछ हो सकता है? हर जगह वह प्रभु खुद ही (मौजूद) है।  
अपने खेल आप ही करने के लायक है, बेअंत रंगों के तमाशे करता है।  
(जीवों के) मन में स्वयं बस रहा है, (जीवों को) अपने मन में टिकाए बैठा है; हे नानक! उसका मूल्य बताया नहीं जा सकता।7।
</details>

<details><summary>दर्पण-पदार्थ</summary>

पद्अर्थ: सति = सदा कायम रहने वाला। गुर परसादि = गुरु की कृपा से। किनै = किसी विरले ने। वखिआनी = बयान की है। सचु = सदा टिका रहने वाला, मुकंमल। चीना = पहिचाना है। अनूप = जिस जैसा और कोई नहीं। स्रवन = कानों (से)। बख्याणी = (जीभ से) बखान की जाती है। पुनीत = पवित्र।8।
</details>

<details><summary>दर्पण-भाषार्थ</summary>

अर्थ: (सब का) मालिक प्रभु सदा ही कायम रहने वाला है, गुरु की मेहर से किसी विरले ने (ये बात) बताई है।  
जो कुछ उसने बनाया है वह भी मुकंमल है (संपूर्ण है, अधूरा नहीं) ये बात करोड़ों में से किसी विरले ने पहिचानी है।  
हे अत्यंत सुंदर, बेअंत और बेमिसाल प्रभु! तेरा रूप क्या प्यारा प्यारा है?  
तेरी बोली भी मीठी मीठी है, हरेक शरीर में कानों द्वारा सुनी जा रही है, और जीभ से उचारी जा रही है (भाव, हरेक शरीर में तू खुद ही बोल रहा है)।  
हे नानक! (जो ऐसे प्रभु का) नाम प्रीति से मन में जपता है, वह पवित्र ही पवित्र हो जाता है।8।12।
</details>

<details><summary>दर्पण-पदार्थ</summary>

पद्अर्थ: जनु = मनुष्य। परै = पड़ता है। उधरनहारु = (माया के हमले से) बचने के लायक। बहुरि बहुरि = बार बार। अवतार = जनम।1।
</details>

<details><summary>दर्पण-भाषार्थ</summary>

अर्थ: जो मनुष्य संतों की शरण पड़ता है, वह माया के बंधनों से बच जाता है; (पर) हे नानक! संतों की निंदा करने से बार बार पैदा होना पड़ता है (भाव, जनम मरन के चक्कर में पड़ जाते हैं)।1।
</details>

<details><summary>दर्पण-पदार्थ</summary>

पद्अर्थ: दूखनि = दूखन से, निंदा से। आरजा = उम्र। छुटै = बच सकता। मलीन = मैली, बुरी। मति = अक्ल, समझ। हीन = वंचित, ना होना। हते कउ = मारे को, धिक्कारे को। रखै = रख सकता, सहायता करता। थान = (हृदय रूपी) जगह। भ्रसटु = गंदा।1।
</details>

<details><summary>दर्पण-भाषार्थ</summary>

अर्थ: संत की निंदा करने से (मनुष्य की) उम्र (व्यर्थ ही) गुजर जाती है, (क्योंकि) संत की निंदा करने से जमों से बच नहीं सकता।  
संत की निंदा करने से सारा (ही) सुख (नाश हो) जाता है, और मनुष्य नरक में (भाव, घोर दुखों में) पड़ जाता है।  
संत की निंदा करने से (मनुष्य की) मति मैली हो जाती है, और (जगत में) मनुष्य शोभा से वंचित रह जाता है।  
संत के धिक्कारे हुए आदमी की कोई मनुष्य सहायता नहीं कर सकता, (क्योंकि) संत की निंदा करने से (निंदक का) हृदय गंदा हो जाता है।  
(पर) अगर कृपालु संत स्वयं कृपा करे तो, हे नानक! संत की संगति में निंदक भी (पापों से) बच जाता है।1।
</details>

<details><summary>दर्पण-पदार्थ</summary>

पद्अर्थ: दूखन ते = निंदा करने से। मुखु भवै = मुंह धिक्कारा जाता है। काग जिउ = कौए की तरह। लवै = लब लब करता है, भाव निंदा करने की आदत पड़ जाती है। सरप = सर्प। त्रिगद = (संस्कृत: तिर्यच्) पशु पक्षी की जूनि। किरमाइ = कृमि आदि। त्रिसना = लालच। जलै = जलता है। सभु को = हरेक प्राणी को। छलै = धोखा देता है। नीचु नीचाइ = नीचों से नीच, बहुत बुरा। दोखी = निंदक। ओइ = निंदा करने वाले। पाहि = पा लेते हैं।2।
</details>

<details><summary>दर्पण-भाषार्थ</summary>

अर्थ: संत की निंदा करने से (निंदक का) चेहरा ही भ्रष्ट हो जाता है, (और निंदक) (जगह-जगह) कौए की तरह लब-लब करता है (निंदा के वचन बोलता फिरता है)।  
संत की निंदा करने से (खोटा स्वभाव बन जाने से) मनुष्य सांप की जोनि जा पड़ता है, और कृमि आदि छोटी जोनियों में भटकता है।  
संत की निंदा के कारण (निंदक) तृष्णा (की आग) में जलता भुनता है, और हरेक मनुष्य को धोखा देता फिरता है।  
संत की निंदा करने से सारा तेज प्रताप ही नष्ट हो जाता है और (निंदक) महा नीच बन जाता है।  
संत की निंदा करने वालों का कोई आसरा नहीं रहता; (हाँ) हे नानक! अगर संतों को भाए तो वे निंदक भी बढ़िया अवस्था में पहुँच जाते हैं।2।
</details>

[[0280]]
<details><summary>दर्पण-पदार्थ</summary>

पद्अर्थ: अतताई = अति करने वाला, सदा कोई ना कोई जुलम करने वाला। टिकनु = टिकाव। हतिआरा = हत्यारा, जालिम। परमेसुरि = ईश्वर की ओर से। मारा = धिक्कारा हुआ। हीनु = वंचित हुआ। दीन = कंगाल, आतुर। बिजोग = (ईश्वर की ओर से) विछोड़ा। दोख महि दोखु = बहुत बुरा काम। मोखु = मोक्ष, मुक्ति, (निंदा से) छुटकारा।3।
</details>

<details><summary>दर्पण-भाषार्थ</summary>

अर्थ: संत की निंदा करने वाला सदा अति किए रखता है, और एक पलक भर भी (अपनी अत्याचारी आदत) से बाज नहीं आता।  
संत का निंदक बड़ा जालिम बन जाता है, और रब द्वारा धिक्कारा जाता है।  
संत का निंदक राज (भाव, दुनिया के सुखों) से वंचित रहता है, (सदा) दुखी और आतुर रहता है।  
संत की निंदा करने वाले को सारे रोग व्याप्ते हैं (क्योंकि) उसका (सुखों के श्रोत प्रभु से) सदा विछोड़ा बना रहता है।  
संत की निंदा करनी बहुत ही बुरा काम है। हे नानक! अगर संतों को भाए तो उस (निंदक) का भी (निंदा से) छुटकारा हो जाता है।3।
</details>

<details><summary>दर्पण-पदार्थ</summary>

पद्अर्थ: अपवितु = मैले मन वाला, खोटा। डानु = दण्ड (धर्मराज का)। सभ तिआगै = सारे साथ छोड़ जाते हैं। बिकारी = बुरे कामों वाला। दूखना = निंदा। टरै = टलै, टल जाए, वंचित रह जाता है। ठाउ = स्थान, सहारा।4।
</details>

<details><summary>दर्पण-भाषार्थ</summary>

अर्थ: संत का निंदक सदा मैले मन वाला है (तभी) वह (कभी) किसी का सज्जन नहीं बनता। (अंत समय) संत के निंदक को (धर्मराज से) सजा मिलती है और सारे उसका साथ छोड़ जाते हैं।  
संत की निंदा करने वाला बड़े गुरूर वाला (अकड़ वाला) बन जाता है और सदा बुरे काम करता है।  
(इन औगुणों में) संत का निंदक पैदा होता मरता रहता है, और संत की निंदा के कारण सुखों से वंचित रहता है।  
संत के निंदक को कोई सहारा नहीं मिलता, (पर हाँ), हे नानक! अगर संत चाहे अपने साथ उस (निंदक) को मिला लेता है।4।
</details>

<details><summary>दर्पण-पदार्थ</summary>

पद्अर्थ: अध बीच ते टूटे = आधे में से। कितै काजि = किसी काम काज में। उदिआन = जंगल। भ्रमाईऐ = भटकाते हैं। उझड़ि = उजाड़ में, गलत रास्ते पर। थोथा = खाली। मिरतक = मुर्दा। जड़ = पक्की नींव, पाए। बीजि = बीज के,कमाई करके। खाहि = खाते हैं। संत भावै = संत को ठीक लगे। लए उबारि = उबार ले, बचा लेता है।5।
</details>

<details><summary>दर्पण-भाषार्थ</summary>

अर्थ: संत की निंदा करने वाले का कोई काम सिरे नहीं चढ़ता, आधे बीच में ही रह जाता है।  
संत के निंदक को, (मानो) जंगलों में परेशान किया जाता है और (राह से विछोड़ के) उजाड़ में डाल देते हैं।  
जैसे प्राणों के बिना मुर्दा शव है, वैसे ही संत का निंदक अंदर से (असली जिंदगी से जो मनुष्य का आधार है) खाली होता है।  
संत के निंदकों की (नेक कमाई और स्मरण वाली) कोई पक्की नींव नहीं होती, खुद ही (निंदा की) कमाई करके खुद ही (उसका बुरा फल) खाते हैं।  
संत की निंदा करने वाले को कोई और मनुष्य (निंदा की वादी से) बचा नहीं सकता, (पर) हे नानक! अगर संत चाहे तो (निंदक को निंदा के स्वभाव से) बचा सकता है।5।
</details>

<details><summary>दर्पण-पदार्थ</summary>

पद्अर्थ: बिललाइ = बिलकता है। बिहून = बिना। तड़फड़ाइ = तड़फती है। भूखा = तृष्णालु, तृष्णा का मारा हुआ। राजै = तृप्त होता है। पावकु = आग। ध्रापै = तृप्त होती। ईधनि = ईधन से। छुटै = पड़ा रहता है। बूआड़ु = (सं: ब्युष्ट, Burnt) जला हुआ, जिसकी फली बीच में जली हुई हो। दुहेला = दुखी। मिथिआ = झूठ। किरतु = (संस्कृत) किए हुए काम का फल। धुरि ही = शुरू से ही (जब से कोई काम किया गया है)। तिसु = उस प्रभु को।6।
</details>

<details><summary>दर्पण-भाषार्थ</summary>

अर्थ: संत का निंदक ऐसे बिलकता है जैसे पानी के बिना मछली तड़फती है। संत का निंदक तृष्णा का मारा हुआ कभी संतुष्ट नहीं होता, जैसे आग ईधन से तृप्त नहीं होती (भाव, संत को शोभा का जला हुआ ईष्या के कारण निंदा करता है और ये ईरखा कम नहीं होती)।  
जैसे अंदर से जला हुआ तिल का पौधा खेत में ही दुत्कारा सा पड़ा रहता है वैसे ही संत का निंदक भी अकेला त्यागा हुआ पड़ा रहता है (कोई उसके नजदीक नहीं आता)।  
संत का निंदक धर्म से हीन होता है और सदा झूठ बोलता है। (पर) पहली की हुई निंदा का ये फल (-रूपी स्वभाव) निंदक का आरम्भ से ही (जब से उसने निंदा का काम पकड़ा) चला आ रहा है (सो, उस स्वभाव के कारण बिचारा और करे भी तो क्या?) हे नानक! (ये मालिक की रजा है) जो उसे ठीक लगता है वही होता है।6।
</details>

<details><summary>दर्पण-पदार्थ</summary>

पद्अर्थ: बिगड़ रूपु = बिगड़े हुए रूप वाला, भ्रष्टा हुआ। सहकाईऐ = सहकता है, तरले लेता है आतुर होता है। पुजै न = सिरे नहीं चढ़ती। त्रिसटै = संतुष्ट होता। जैसा भावै = जैसी भावना वाला होता है। पइआ किरतु = पिछले किए (बुरे कर्मों) का एकत्र हुआ फल।7।
</details>

<details><summary>दर्पण-भाषार्थ</summary>

अर्थ: संतों की निंदा करने वाला भ्रष्टा जाता है, प्रभु की दरगाह में उसको सजा मिलती है।  
संत का निंदक सदा आतुर (सिसकता) रहता है, ना वह जीवितों में ना ही मरों में होता है।  
संत के निंदक की आस कभी पूरी नहीं होती, जगत से निराश ही चला जाता है (भला संतों वाली शोभा उसे कैसे मिले?)।  
जैसी मनुष्य की नीयति होती है, वैसा उसका स्वभाव बन जाता है (इस वास्ते) संत की निंदा करने कोई मनुष्य (निंदा की) इस प्यास से नहीं बचता।  
(बचे भी कैसे?) पीछे की हुई (बुरी) कमाई के इकट्ठे हुए (स्वभाव रूपी) फल को कोई मिटा नहीं सकता। हे नानक! (इस भेद को) वह सच्चा प्रभु जानता है।7।
</details>

<details><summary>दर्पण-पदार्थ</summary>

पद्अर्थ: घट = शरीर। तिस के = उस प्रभु के। ओह = वह प्रभु। उसतति = महिमा, बड़ाई। सासि गिरासि = साँस अंदर बाहर लेते हुए। थीआ = हो जाता है। दूसरु = दूसरा। बीचारु = ख्याल। जन सोइ = साई जन, वह मनुष्य (बहुवचन)। को = कोई, हरेक जीव।8।
</details>

<details><summary>दर्पण-भाषार्थ</summary>

अर्थ: सारे जीव-जंतु उस प्रभु के हैं, वही सब कुछ करने के समर्थ हैं, सदा उस प्रभु के आगे सिर निवाओ।  
दिन रात प्रभु के गुण गाओ, हर दम के साथ उसे याद करो।  
(जगत में) हरेक खेल उसी की चलाई हुई चल रही है, प्रभु (जीव को) जैसा बनाता है वैसा ही हरेक जीव बन जाता है।  
(जगत रूपी) अपनी खेल खुद ही करने के काबिल है। कौन कोई दूसरा उसे सलाह दे सकता है?  
जिस जिस जीव पर मेहर करता है उस उस को अपना नाम बख्शता है; और, हे नानक! वह मनुष्य बड़े भाग्यशाली हो जाते हैं।8।13।
</details>

[[0281]]
<details><summary>दर्पण-पदार्थ</summary>

पद्अर्थ: सिआनप = चतुराई, अक्ल का मान। सुरि जनहु = हे भले पुरुषो! एक आस हरि = एक हरि आस, एक प्रभु की आशा। मनि = मन में। भरमु = भुलेखा। भउ = डर। जाइ = दूर हो जाता है।1।
</details>

<details><summary>दर्पण-भाषार्थ</summary>

अर्थ: हे भले मनुष्यो! चतुराई त्यागो और अकाल-पुरख को स्मरण करो। केवल एक प्रभु की आशा मन में रखो। हे नानक! (इस तरह) दुख वहिम और डर दूर हो जाता है।1।
</details>

<details><summary>दर्पण-पदार्थ</summary>

पद्अर्थ: टेक = आसरा। ब्रिथी = व्यर्थ। जानु = समझ। एकै = एक ही। रहै अघाइ = संतुष्ट रहता है, तृप्त रहता है। बहुरि = दुबारा। हाथि = हाथ में, वश में। बूझि = समझ के। कंठि = गले में। रखु कंठि परोइ = हर समय याद कर। बिघनु = रुकावट।1।
</details>

<details><summary>दर्पण-भाषार्थ</summary>

अर्थ: (हे मन!) (किसी) मनुष्य का आसरा बिल्कुल ही व्यर्थ समझ, एक अकाल-पुरख ही (सब जीवों को) देने वाला है (समर्थ है)।  
जिसके देने से (मनुष्य) तृप्त रहता है और दुबारा उसे लालच आ के नहीं दबाती।  
प्रभु खुद ही (जीवों को) मारता है (अथवा) पालता है, मनुष्य के वश में कुछ भी नहीं है।  
(इसलिए) उस मालिक का हुक्म समझ के सुख होता है। (हे मन!) उसका नाम हर वक्त याद कर।  
उस प्रभु को सदा स्मरण कर। हे नानक! (नाम जपने की इनायत से) (जिंदगी के सफर में) कोई रुकावट नहीं पड़ती।1।
</details>

<details><summary>दर्पण-पदार्थ</summary>

पद्अर्थ: उसतति = बड़ाई, महिमा। सति = सच्चा। बिउहार = व्यवहार। रसना = जीभ से। सुहेला = आसान, सुखी। जीउ = जिंद। नैनहु = आँखों से। रंगु = तमाशा, खेल। साध संगि = साधुओं की संगति में। सभ संगु = और सब संग, अन्य सभी का संग, और सभ का मोह। चलउ = चलो। मारगि = रास्ते पर। बिंद = रक्ती भर, थोड़ा सा। कर = हाथों से। करम = काम। स्रवनि = कानों से।2।
</details>

<details><summary>दर्पण-भाषार्थ</summary>

अर्थ: अपने अंदर अकाल-पुरख की महिमा कर। हे मेरे मन! ये सच्चा व्यवहार कर।  
जीभ से मीठा (नाम-) अमृत पी, (इस तरह) अपनी जान को सदा सुखी कर ले।  
आँखों से अकाल-पुरख का (जगत-) तमाशा देख, भलों की संगति में (टिकने से) और (कुटंब आदि का) मोह मिट जाता है।  
पैरों से ईश्वर के रास्ते पर चल। प्रभु को रक्ती भर भी जपें तो पाप दूर हो जाते हैं।  
हाथों से प्रभु (के राह) के काम कर और कानों से उसकी उपमा (सुन); (इस तरह) हे नानक! प्रभु की दरगाह में सुर्ख-रू हो जाते हैं।2।
</details>

<details><summary>दर्पण-पदार्थ</summary>

पद्अर्थ: ते जन = वे लोग। गाहि = गाते हैं। सो = वह मनुष्य। गनी = ग़नी, धनाढ। मुखी = चुनिंदा अच्छे लोग। ते = उन्हें। इत उत की = लोक परलोक की। मानिआ = पतीजा। तिनहि = तिन ही, उसी ने। जानिआ = समझा है।3।
</details>

<details><summary>दर्पण-भाषार्थ</summary>

अर्थ: (जो मनुष्य) सदा ही प्रभु के गुण गाते हैं, वह मनुष्य जगत में बड़े भाग्यशाली हैं।  
वह मनुष्य जगत में धनवान हैं जो संतुष्ट हैं जो अकाल-पुरख के नाम का ध्यान धरते हैं।  
जो भले लोग मन तन और मुख से प्रभु का नाम उचारते हैं, उन्हें सदा सुखी जानो।  
जो मनुष्य केवल एक प्रभु को (हर जगह) पहिचानता है, उसे लोक परलोक की (भाव, जीवन के सारे सफर की) समझ पड़ जाती है।  
जिस मनुष्य का मन प्रभु के नाम से रच-मिच जाता है, हे नानक! उसने प्रभु को पहिचान लिया है।3।
</details>

<details><summary>दर्पण-पदार्थ</summary>

पद्अर्थ: सूझै = सूझ जाए, समझ आ जाए। बुझै = मिट जाती है। जसु = यश, बड़ाई। हरि जनु = प्रभु का सेवक। सरब रोग ते रहत = सारे रोगों से बचा हुआ। अनदिनु = हर रोज। बख्यानु = व्याख्यान, उच्चारण। निरबानु = निर्वाण, वासना से रहित। जिसु मनि = जिस मनुष्य के मन में। तिसहि = उस मनुष्य को।4।
</details>

<details><summary>दर्पण-भाषार्थ</summary>

अर्थ: जिस मनुष्य को गुरु की कृपा से अपने आप की समझ आ जाती है, ये जान लो कि उसकी तृष्णा मिट जाती है।  
जो रब का प्यारा सत्संग में अकाल-पुरख की महिमा करता है, वह सारे रोगों से बच जाता है।  
जो मनुष्य हर रोज प्रभु का कीर्तन ही उचारता है, वह मनुष्य गृहस्थ में (रहता हुआ भी) निर्लिप है।  
जिस मनुष्य की आस एक अकाल-पुरख पर है, उसके जमों की फासी काटी जाती है।  
जिस मनुष्य के मन में प्रभु (के मिलने) की तमन्ना है, हे नानक! उस मनुष्य को कोई दुख नहीं छूता।4।
</details>

<details><summary>दर्पण-पदार्थ</summary>

पद्अर्थ: सुहेला = सुखी। किस ते = किस से? द्रिसटाइआ = दृष्टि आया, नजर आया, दिखा। सोधत = विचार करते हुए। सीझिआ = कामयाबी हो जाती है, सफलता हो जाती है। ततु = अस्लियत (संस्कृत: तत्वं, The real nature of the human soul or the material world as being identical with the Supreme Spirit pervading the universe. 2. The supreme being)। सूखमु = सुक्ष्मं, the subtle all pervading spirit, the Supreme Soul, सर्व-व्यापक ज्योति। असथूलु = दृष्टमान जगत (सं: स्थुल = Gross Coarse, rough)। कारज = किया हुआ जगत।5।
</details>

<details><summary>दर्पण-भाषार्थ</summary>

अर्थ: जिस मनुष्य को हरि प्रभु मन में सदा याद रहता है, वह संत है, सुखी है (वह कभी) घबराता नहीं।  
जिस मनुष्य पर प्रभु अपनी मेहर करता है, बताओ (प्रभु का) वह सेवक (और) किस से डर सकता है?  
(क्योंकि) उसे प्रभु वैसा ही दिखाई देता है, जैसा वह (असल में) है, (भाव, ये दिख पड़ता है कि) अपने रचे हुए जगत में स्वयं व्यापक है।  
नित्य विचार करते हुए (उस सेवक को विचार में) सफलता मिल जाती है, (भाव) गुरु की कृपा से (उसे) सारी अस्लियत की समझ आ जाती है।  
हे नानक! (मेरे ऊपर भी गुरु की मेहर हुई है, अब) मैं जग देखता हूँ तो हरेक चीज उस सब के आरम्भ (-प्रभु का रूप दिखती है), ये दिखता संसार भी वह स्वयं है और सब में व्यापक ज्योति भी खुद ही है।5।
</details>

[[0282]]
<details><summary>दर्पण-पदार्थ</summary>

पद्अर्थ: चलितु = तमाशा, खेल। आवनु जावनु = जनम मरन। द्रिसटि = दिखता जगत, अस्थूल संसार। अनद्रिसटि = ना दिखता संसार, सूक्ष्म जगत। आगिआकारी = हुक्म में चलने वाली। धारी = टिकाई है। जुगति = तरीकों से। उथापि = नाश करता है। खंड = टुकड़ा, नाश। धारण धारि रहिओ ब्रहमंड = ब्रहमंड (की) धारण धार रहिओ। अलख = जो बयान ना हो सके। अभेव = जिसका भेद ना पाया जा सके। त = तो।6।
</details>

<details><summary>दर्पण-भाषार्थ</summary>

अर्थ: ना कुछ पैदा होता है ना कुछ मरता है; (ये जनम मरन का तो) प्रभु स्वयं ही खेल कर रहा है।  
पैदा होना, मरना, दिखाई देता और ना दिखाई देता- ये सारा संसार प्रभु ने अपने हुक्म में चलने वाला बना दिया है।  
सारे जीवों में केवल खुद ही है, अनेक ढंगों से (जगत को) बना बना के नाश भी कर देता है।  
प्रभु स्वयं अविनाशी है; उस का कुछ नाश नहीं होता, सारे ब्रहमंड की रचना भी स्वयं ही रच रहा है।  
उस व्यापक प्रभु के प्रताप का भेद नहीं पाया जा सकता, बयान नहीं हो सकता; हे नानक! अगर वह स्वयं अपना जाप कराए तो ही जीव जाप करते हैं।6।
</details>

<details><summary>दर्पण-पदार्थ</summary>

पद्अर्थ: जिन = जिस मनुष्यों ने। तिन मंत = उनके उपदेशों से। सगल उधारन = सभी को बचाने वाले। दूख बिसारन = दुखों का नाश करने वाले। जपि = जप के। निहाल = (फूलों की तरह) खिले हुए। करहि = तू करता है। बडभागै = बड़ी किस्मत वाले को। बिसरामु = ठिकाना, दुखों से विश्राम। मानु = समझ, जान ले।7।
</details>

<details><summary>दर्पण-भाषार्थ</summary>

अर्थ: जिस लोंगों ने प्रभु को पहिचान लिया, वह शोभा वाले हो गए; सारा जगत उनके उपदेशों से (विकारों से) बचता है।  
हरि के भक्त सब (जीवों) को बचाने के लायक हैं, (सब के) दुख दूर करने के समर्थ होते हैं।  
(सेवकों को) कृपालु प्रभु खुद (अपने साथ) मिला लेता है, सतिगुरु का शब्द ज पके वह (फूल जैसे) खिल उठते हैं।  
वही मनुष्य उन (सेवकों) की सेवा में लगता है, जिस भाग्यशाली पर, (हे प्रभु!) तू खुद मेहर करता है।  
(वह सेवक) नाम जपके अडोल अवस्था हासिल करते हैं; हे नानक! उन लोगों को बहुत ऊँचे मनुष्य समझो।7।
</details>

<details><summary>दर्पण-पदार्थ</summary>

पद्अर्थ: रंगि = मौज में, रजा में। सहज सुभाइ = स्वाभाविक ही, सोये हुए ही। जन = सेवकों को। मीठ लगाना = मीठा लगता है। द्रिसटाना = दिखाई देता है। उपजे = पैदा होए। ओइ = प्रभु के वह सेवक। सुख निधान = सुखों के खजाने। उनहू = उन्हें ही। बनि आए = फबती है। आपस कउ = अपने आप को।8।
</details>

<details><summary>दर्पण-भाषार्थ</summary>

अर्थ: (प्रभु का सेवक) सदा ही प्रभु की हजूरी में बसता है और जो कुछ करता है, प्रभु की रजा में (रह के) करता है।  
सहज ही जो कुछ होता है उसे प्रभु की रजा जानता है, और सब कुछ करने वाला प्रभु को ही समझता है।  
(प्रभु के) सेवकों को प्रभु का किया हुआ मीठा लगता है, (क्योंकि) प्रभु जैसा (सर्व-व्यापक) है वैसा ही उन्हें नजर आता है।  
जिस प्रभु से वे सेवक पैदा हुए हैं, उसी में लीन रहते हैं, वे सुखों का खजाना हो जाते हैं ओर ये दर्जा फबता भी उन्हीं को ही है।  
हे नानक! प्रभु और प्रभु के सेवकों को एक रूप समझो, (संवकों को सम्मान दे के) प्रभु अपने आप को खुद सम्मान देता है (क्योंकि सेवक का सम्मान प्रभु का ही सम्मान है)।8।14।
</details>

<details><summary>दर्पण-पदार्थ</summary>

पद्अर्थ: कला = ताकत,शक्ति। भरपूर = भरा हुआ। बिरथा = (सं: व्यथा = pain) दुख, दर्द। जा कै सिमरनि = जिस के स्मरण से। उधरीऐ = (विकारों से) बच जाते हैं।1।
</details>

<details><summary>दर्पण-भाषार्थ</summary>

अर्थ: प्रभु सारी शक्तियों के साथ पूर्ण है, (सब जीवों के) दुख-दर्द जानता है। हे नानक! जिस (ऐसे प्रभु) के स्मरण से (विकारों से) बच सकते हैं, उससे (सदा) सदके जाएं।1।
</details>

<details><summary>दर्पण-पदार्थ</summary>

पद्अर्थ: चिंता = फिक्र। बिरथा = खाली, नाउम्मीद। आपन कीआ = मनुष्य के अपने बल पर किया हुआ। सउ = सौ बार। लोचै = चाहे। गति = मुक्ति, बढ़िया आत्मिक हालत।1।
</details>

<details><summary>दर्पण-टिप्पनी</summary>

नोट: 'गुोपाल' में अक्षर ‘ग’ के साथ दो मात्राएं प्रयोग की गई हैं असली शब्द ‘गोपाल’ है। पर छंद की चाल तभी पूरी रह सकती है अगर ‘गुरु’ मात्रा ‘ो’ की जगह ‘लघु’ मात्रा ‘ु’ प्रयोग की जाए। सो, पाठ में शब्द ‘गुपाल’ पढ़ना है।
</details>

<details><summary>दर्पण-भाषार्थ</summary>

अर्थ: सारे जीवों की पालना करने वाला गोपाल प्रभु खुद है, (जीवों के दिल की) टूटी हुई (तार) को (अपने साथ) गाँठने वाला (भी स्वयं ही) है।  
जिस प्रभु को अपने मन में सभी की (रोजी का) फिक्र है, उस (के दर) से कोई जीव ना-उम्मीद नहीं (आता)।  
हे मेरे मन! सदा प्रभु को जप, वह नाश-रहित और अपने जैसा आप ही है।  
अगर कोई प्राणी सौ बार चाहे तो भी प्राणी का अपने प्रयत्नों से किया हुआ कोई भी काम सिरे नहीं चढ़ता।  
हे नानक! एक प्रभु का नाम जप, तो गति होगी। उस प्रभु के बिना और कोई चीज तेरे (असल) काम की नहीं है।1।
</details>

<details><summary>दर्पण-पदार्थ</summary>

पद्अर्थ: मोहै नाही = मोह ना करे, मस्त ना हो, मान ना करे। सगल घट = सारे शरीरों में। गरबै = अहंकार करे। जा = जब। दरबै = धन। सूरा = शूरवीर, बहादुर। कहावै = कहलवाए। कह = कहाँ? धावै = दौड़े। होइ बहै = बन बैठे। गावारु = गवार, मूर्ख। हउ रोगु = अहंकार रूपी बिमारी। अरोगु = निरोग।2।
</details>

<details><summary>दर्पण-भाषार्थ</summary>

अर्थ: रूप वाला हो के कोई प्राणी (रूप का) गुमान ना करे, (क्योंकि) सारे शरीरों में प्रभु की ही ज्योति सुशोभित है।  
धनवान हो के क्या कोई मनुष्य अहंकार करे, जबकि सारा धन उस प्रभु का ही बख्शा हुआ है?  
अगर कोई मनुष्य (अपने आप को) बड़ा शूरवीर कहलवाए (तो रक्ती भर ये तो सोच ले कि) प्रभु की (दी हुई) ताकत के बिना कहाँ दौड़ सकता है।  
अगर कोई बंदा (धनाढ हो के) दाता बन बैठे, तो वह मूर्ख उस प्रभु को पहिचाने जो (सब जीवों को) देने के समर्थ है।  
हे नानक! वह मनुष्य सदा निरोग है जिसका अहंकार रूपी रोग गुरु की कृपा से दूर होता है।2।
</details>

<details><summary>दर्पण-पदार्थ</summary>

पद्अर्थ: मंदर = घर। थामै = थामता है, सहारा दिए रखता है। मनहि = मन में। असथंमनु = स्तम्भ, खम्भा, सहारा। पाखाण = पत्थर। नाव = बेड़ी। लगतु = लगा हुआ। अंधकार = अंधेरा। दीपक = दीया। परगासु = प्रकाश। गुर दरसनु = गुरु का दर्शन। देखि = देख के। मनि = मन में। बिगासु = खिलाव। उदिआन = जंगल। मारगु = रास्ता। बाछउ = चाहता हूँ। धूरि = धूल। लोचा = ख्वाइश। पूरी = पूरी कर।3।
</details>

<details><summary>दर्पण-भाषार्थ</summary>

अर्थ: जैसे घर (की छत) को खंभा सहारा देता है, वैसे ही गुरु का शब्द मन का सहारा है।  
जैसे पत्थर नाव में चढ़ के (नदी वगैरा से) पार लांघ जाता है, वैसे ही गुरु के चरण लगा हुआ आदमी (संसार समुंदर) तैर जाता है।  
जैसे दीपक अंधकार (दूर कर के) रौशनी कर देता है, वैसे ही गुरु का दीदार करके मन में खिलाव (पैदा) हो जाता है।  
जैसे (किसी) घने जंगल में (भटके हुए को) राह मिल जाए, वैसे ही साधु की संगति में बैठने से (अकाल पुरख की) ज्योति (मनुष्य के अंदर) प्रगट होती है।  
मैं उन संतों के चरणों की धूल मांगता हूँ। हे प्रभु! नानक की ये ख्वाइश पूरी कर।3।
</details>

[[0283]]
<details><summary>दर्पण-पदार्थ</summary>

पद्अर्थ: काहे = क्यूँ? बिललाईऐ = बिलकें, विरलाप करें। पुरब = पहले। पुरब लिखे का = पहले समय के किए कर्मों का, पूर्व बीजे का। लिखिआ = संस्कार रूपी लेख। सुभाउ = रूप बींज। अजान = हे अंजान! बसतु = चीज। रसि = रस में, स्वाद में। लोभी पतंग = हे लोभी पतंगे! पति सेती = बा-इज्जत।4।
</details>

<details><summary>दर्पण-भाषार्थ</summary>

अर्थ: हे मूर्ख मन! (दुख मिलने पर) क्यूँ बिलकता है? पूर्व बीजे का फल ही खाना पड़ता है।  
दुख-सुख देने वाला प्रभु खुद ही है, (इसलिए) और (आसरे) छोड़ के तू उसी को याद कर।  
हे अंजान! क्यूँ भूला फिरता है? जो कुछ प्रभु करता है उसी को सुख समझ।  
हे लोभी पतंगे! तू (माया के) स्वाद में मस्त हो रहा है, (बता) कौन सी चीज तेरे साथ आई थी।  
हे नानक! हृदय में प्रभु का नाम जप, (इस तरह) बा-इज्जत (परलोक वाले) घर में जाएगा।4।
</details>

<details><summary>दर्पण-पदार्थ</summary>

पद्अर्थ: वखर = सौदा। तजि = छोड़ दे। मन मोलि = मन के मूल्य से, मन के बदले, मन दे कर। तोलि = जाँच। खेप = (सं: क्षेप) व्यापार के लिए ले जाने वाला सौदा। बिखिआ = माया। जंजाल = धंधे। धंनि = मुबारक, प्रशंसनीय।5।
</details>

<details><summary>दर्पण-भाषार्थ</summary>

अर्थ: (हे भाई!) जो सौदा खरीदने के लिए तू (जगत में) आया है; वह राम नाम (-रूपी सौदा) संतों के घर में मिलता है।  
(इसलिए) अहंकार छोड़ दे, और मन के बदले (ये सौदा) खरीद ले, और प्रभु का नाम हृदय में परख।  
संतों के साथ चल और राम नाम का ये सौदा लाद ले, माया के अन्य धंधे छोड़ दे।  
(अगर ये उद्यम करेगा तो) हरेक जीव तुझे शाबाश देगा, और प्रभु की दरगाह में भी तेरा मुँह उज्जवल होगा।  
(पर) ये व्यापार कोई विरला बंदा ही करता है। हे नानक! ऐसे (व्यापारी) पर से सदा सदके जाएं।5।
</details>

<details><summary>दर्पण-पदार्थ</summary>

पद्अर्थ: अरपि = अर्पित कर दे, हवाले कर दे। जीउ = जिंद। धूरि = चरण धूल। कुरबानु = सदके। वडभागी = बड़े भाग्यों से। गाईऐ = गाया जा सकता है। राखै = बचा लेता है। अंम्रित रसु = नाम अमृत का स्वाद। ओट = आसरा। गही = पकड़ी। तिह = उसने।6।
</details>

<details><summary>दर्पण-भाषार्थ</summary>

अर्थ: (हे भाई!) साधु जनों के पैर धो-धो के (नाम जल) पी, साधु जनों पर से अपनी जिंद भी वार दे।  
गुरमुख मनुष्य के पैरों की ख़ाक में स्नान कर, गुरमुख से सदके हो।  
संत की सेवा बड़े भाग्यों से मिलती है, संत की संगत में ही प्रभु की महिमा की जा सकती है।  
संत अनेक मुश्किलों से (जो आत्मिक जीवन के राह में आती हैं) बचा लेता है, संत प्रभु के गुण गा के नाम-अमृत का स्वाद लेता है।  
(जिस मनुष्य ने) संतों का आसरा लिया है जो संतों के दर पर आ गिरा है, उसने, हे नानक! सारे सुख पा लिए हैं।6।
</details>

<details><summary>दर्पण-पदार्थ</summary>

पद्अर्थ: मिरतक = मरा हुआ, आत्मिक जिंदगी के बिना। भूखे = लालची, तृष्णा अधीन मनुष्य। अधार = आसरा। निधान = खजाने। पुरब लिखे का = पिछले समय में किए कर्मों का। लहणा = फल। पाहि = पाते हैं। होगु = होगा। रैणी = रात। करणी = आचरण।7।
</details>

<details><summary>दर्पण-भाषार्थ</summary>

अर्थ: (प्रभु) मरे हुए को जिंदा करने के काबिल है, भूखे को भी आसरा देता है।  
सारे खजाने उस मालिक की नजर में हैं, (पर जीव) अपने पहले किये कर्मों के फल भोगते हैं।  
सब कुछ उस प्रभु का ही है, और वही सब कुछ करने के समर्थ है; उससे बिना ना कोई दूसरा है ना ही होगा।  
हे जन! सदा ही दिन रात प्रभु को याद कर, और सभी कर्मों से यही कर्म ऊँचा और स्वच्छ है।  
मेहर करके जिस मनुष्य को नाम बख्शता है, हे नानक! वह मनुष्य पवित्र हो जाता है।7।
</details>

<details><summary>दर्पण-पदार्थ</summary>

पद्अर्थ: परतीति = यकीन, श्रद्धा। चीति = चिक्त में। सुनीऐ = सुना जाता है। तिहु लोइ = तीनों लोकों में, त्रिलोक में, सारे जगत में। करणी = अमली जिंदगी, चाल चलन। रहत = जिंदगी का असूल। सति = सच, सदा स्थिर रहने वाला प्रभु। मुखि = मूह से। द्रिसटि = नजर। आकारु = स्वरूप, दृष्टमान जगत। वरतै = मौजूद है। पासारु = पसारा।8।
</details>

<details><summary>दर्पण-भाषार्थ</summary>

अर्थ: जिस मनुष्य के मन में सतिगुरु की श्रद्धा बन गई है उसके चिक्त में प्रभु टिक जाता है।  
वह मनुष्य सारे जगत में भक्त-भक्त सुना जाता है, जिसके हृदय में एक प्रभु बसता है।  
उसकी असल जिंदगी और जिंदगी के असूल एक समान हैं, सच्चा प्रभु उसके दिल में है, और प्रभु का नाम ही वह मुंह से उच्चारता है।  
उस मनुष्य की नजर सच्चे प्रभु के रंग में रंगी हुई है, (तभी तो) सारा दिखाई देता जगत (उसको) प्रभु का रूप दिखता है, प्रभु ही (हर जगह) मौजूद (दिखता है, और) प्रभु का ही (सारा) पसारा दिखता है।  
जिस मनुष्य ने अकाल-पुरख को सदा स्थिर रहने वाला समझा है, हे नानक! वह मनुष्य सदा उस स्थिर रहने वाले में लीन हो जाता है।8।15।
</details>

<details><summary>दर्पण-पदार्थ</summary>

पद्अर्थ: रेख = (सं: रेखा) चिन्ह-चक्र। त्रिहु गुण ते = (माया के) तीनों गुणों से। भिन्न = अलग, निर्लिप, बेदाग। तिसहि = उसे ही। बुझाए = समझ देता है (अपने स्वरूप की)। सुप्रसंन = खुश।1।
</details>

<details><summary>दर्पण-भाषार्थ</summary>

अर्थ: प्रभु का ना कोई रूप है, ना चिन्ह-चक्र और ना कोई रंग। प्रभु माया के तीन गुणों से बेदाग है। हे नानक! प्रभु अपना आप उस मनुष्य को समझाता है जिस पर खुद मेहरबान होता है।1।
</details>

<details><summary>दर्पण-पदार्थ</summary>

पद्अर्थ: तिआगु = छोड़ दे। निरंतर = लगातार। बीना = पहिचानने वाला। दाना = समझने वाला। गहीरु = गहरा। सुजाना = सयाना। क्रिपा निधान = दया का खजाना। बखसंद = बख्शने वाला। पाउ = मैं पड़ूँ। मनि = मन में। अनुराउ = अनुराग, कसक, खींच।1।
</details>

<details><summary>दर्पण-भाषार्थ</summary>

अर्थ: (हे भाई!) अपने मन में अकाल पुरख को परो के रख और मनुष्य का प्यार (मोह) त्याग दे।  
सब जीवों के अंदर एक अकाल-पुरख ही व्यापक है, उससे बाहर और कोई जीव नहीं, कोई चीज नहीं।  
प्रभु बड़ा गंभीर है और गहरा है, समझदार है, वही खुद ही (जीवों के दिल की) पहचानने वाला और जानने वाला है।  
हे पारब्रहम प्रभु! सबसे बड़े मालिक! और जीवों के पालक! दया के खजाने! दया के घर! और बख्शनहार!  
नानक के मन में ये तमन्ना है कि मैं तेरे साधुओं की चरणों में पड़ूँ।1।
</details>

[[0284]]
<details><summary>दर्पण-पदार्थ</summary>

पद्अर्थ: मनसा = मन का फुरना, ख्वाइश। सरना जोग = शरण देने के काबिल, शरण आए की सहायता करने के काबिल। करि = हाथ पर, जीव के हाथ पर। पाइआ = डाल दिया है, लिख दिया है। होगु = होगा। नेत्र फोरु = आँख का फरकना। हरन = नाश करना। भरन = पालना। मंत्र = गहरा भेद। मंगल = खुशियां। सुनीअहि = सुने जाते हैं। तपीसुर = बड़ा तपस्वी। भोगी = भोगने वाला, गृहस्थी।2।
</details>

<details><summary>दर्पण-भाषार्थ</summary>

अर्थ: प्रभु (जीवों के) मन के फुरने पूरे करने व शरण आए की सहायता करने के समर्थ है। जो उसने (जीवों के) हाथों में लिख दिया है, वही होता है।  
जिस प्रभु का आँख फरकने का समय (जगत के) पालने और नाश करने के लिए (काफी) है, उसका छुपा हुआ भेद कोई और जीव नहीं जानता।  
जिस प्रभु के घर में सदा आनंद और खुशियां हैं, (जगत के) सारे पदार्थ उसके घर में (मौजूद) सुने जाते हैं।  
राजाओं में प्रभु खुद ही राजा है, जोगियों में जोगी है, तपस्वियों में स्वयं ही बड़ा तपस्वी है और गृहस्तियों में भी सवयं ही गृहस्थी है।  
भक्त जनों ने (उस प्रभु को) स्मरण कर-कर के सुख पा लिया है। हे नानक! किसी जीव ने उस अकाल-पुरख का अंत नहीं पाया।2।
</details>

<details><summary>दर्पण-पदार्थ</summary>

पद्अर्थ: लीला = (जगत रूपी) खेल। मिति = गिनती, अंदाजा। अवगाहि = गोता लगा के, खोज खोज के। सगल = सारी (सृष्टि)। सूति = सूत्र में, धागे में (जैसे माला के मणके)। गिआनु = ऊँची समझ। धिआनु = (प्रभु चरणों में) तवज्जो जोड़नी। जिन देइ = जिन्हें देता है। सेइ = वह ही। भरमाए = भटकाता है। ऊच असथान = सुमति ज्ञान ध्यान वाले जीव। नीच असथान = तीन गुणों में भटकने वाले जीव। जनावै = समझ देता है।3।
</details>

<details><summary>दर्पण-भाषार्थ</summary>

अर्थ: जिस प्रभु की (जगत रूपी) खेल का लेखा कोई नहीं लगा सकता, उसे खोज-खोज के सारे देवते भी थक गए हैं।  
(क्योंकि) पिता का जन्म पुत्र क्या जाने? (जैसे माला के मणके) धागे में परोए हुए होते हैं, (वैसे ही) सारी रचना प्रभु ने अपने (हुक्म रूपी) धागे में परोई हुई है।  
जिस लोगों को प्रभु सुमति, ऊँची समझ और तवज्जो जोड़ने की दाति देता है, वही सेवक और दास उसका नाम स्मरण करते हैं।  
(पर) जिनको (माया के) तीन गुणों में भटकाता है, वह पैदा होते मरते रहते हैं और बार बार (जगत में) आते और जाते रहते हैं।  
सुमति वाले ऊँचे लोगों के हृदय त्रिगुणी नीच लोगों के मन- ये सारे उस प्रभु के अपने ही ठिकाने हैं (भाव, सब में बसता है)। हे नानक! जैसी बुद्धि-मति देता है, वैसी ही समझ वाला जीव बन जाता है।3।
</details>

<details><summary>दर्पण-पदार्थ</summary>

पद्अर्थ: नाना = कई किस्म के। इक रंग = एक ही किस्म का, एक रंग वालां। करहि = तू करता है। नाना बिधि = कई तरीकों से। चलित = चमत्कार, तमाशे।4।
</details>

<details><summary>दर्पण-भाषार्थ</summary>

अर्थ: हे प्रभु! तू, जिस के कई रूप और रंग हैं, कई वेष धारण करता है (और फिर भी) एक ही तरह का है।  
प्रभु नाश-रहित है, और सब जगह एक खुद ही खुद है, उसने जगत का पसारा कई तरीकों से किया है।  
कई तमाशे प्रभु पलक में कर देता है, वह पूरन पुरख सब जगह व्यापक है।  
जगत की रचना प्रभु ने कई तरीकों से रची है, अपनी (महिमा का) मूल्य वह खुद ही जानता है।  
सारे शरीर उस प्रभु के ही हैं, सारी जगहें उसी की ही हैं। हे नानक! (उस का दास) उस का नाम जप-जप के जीता है।4।
</details>

<details><summary>दर्पण-पदार्थ</summary>

पद्अर्थ: नाम = अकाल-पुरख। धारे = टिकाए हुए, आसरे। ब्रहमंड = (सं: ब्रह्मांड = The egg of Brahman, the primordial egg from which the universe sprang, the world, universe) सृष्टि, जगत। खंड = हिस्से, टुकड़े। आगास = आकाश। आकार = स्वरूप,शरीर। पुरीआ = शहर, शरीर, 14 लोक। भवन = (सं: भुवन = A world, the number of world is either three, as in त्रिभुवन, or fourteen) लोक, जगत। स्रवन = कानों से। चउथे पद महि = माया के तीन गुणों को लांघ के ऊपरी सतह पर, माया के असर से ऊपर की अवस्था।5।
</details>

<details><summary>दर्पण-भाषार्थ</summary>

अर्थ: सारे जीव-जंतु अकाल-पुरख के आसरे हैं, जगत के सारे (हिस्से) भी प्रभु के टिकाए हुए हैं।  
वेद, पुराण, स्मृतियां प्रभु के आधार पर हैं, ज्ञान की बातें सुननी और तवज्जो जोड़नी भी अकाल-पुरख के आसरे ही हैं।  
सारे आकाश-पाताल प्रभु-आसरे हैं, सारे शरीर ही प्रभु के आधार पर हैं।  
तीनों भवन और चौदह लोक अकाल-पुरख के टिकाए हुए हैं, जीव प्रभु में जुड़ के और उसका नाम कानों से सुन के विकारों से बचते हैं।  
जिस को मेहर करके अपने नाम में जोड़ता है, हे नानक! वह मनुष्य (माया के असर से ऊपर) चौथे तल पर पहुँच कर उच्च अवस्था प्राप्त करता है।5।
</details>

<details><summary>दर्पण-टिप्पनी</summary>

नोट: शब्द ‘नाम’ का अर्थ ‘अकाल-पुरख’ है, और ‘अकाल-पुरख का नाम’ भी।
</details>

<details><summary>दर्पण-पदार्थ</summary>

पद्अर्थ: सति = 1.सदा स्थिर रहने वाला, 2.संपूर्ण, मुकम्मल, जो अधूरा नहीं, ना खोए जाने वाला, अटल। परधानु = जाना माना, सब के सिर पर। करतूति = काम। उतपति = पैदायश, रचना। निरमल निरमली = निर्मल से निर्मल, महा पवित्र। भली = सुखदाई। बिस्वास = विश्वास, श्रद्धा। करमु = बख्शिश। करणी = काम, रजा।6।
</details>

<details><summary>दर्पण-भाषार्थ</summary>

अर्थ: जिस प्रभु का रूप और ठिकाना सदा स्थिर रहने वाले हैं, केवल वही सर्व-व्यापक प्रभु सब के सिर पर है।  
जिस सदा अटल अकाल-पुरख की वाणी सब जीवों में रमी हुई है (भाव, जो प्रभु सब जीवों में बोल रहा है) उसके काम भी अटल हैं।  
जिस प्रभु की रचना सम्पूर्ण है (भाव, अधूरा नहीं), जो (सबका) मूल (रूप) सदा स्थिर है, जिसका पैदा होना भी संपूर्ण है, उसकी बख्शिश सदा कायम है।  
प्रभु की महा पवित्र रजा है, जिस जीव को (रजा की) समझ देता है, उस को (वह रजा) पूरन तौर पर सुखदाई (लगती है)।  
प्रभु का सदा स्थिर रहने वाला नाम सुख दाता है। हे नानक! (जीव को) ये अटल सिदक सतिगुरु से मिलता है।6।
</details>

<details><summary>दर्पण-पदार्थ</summary>

पद्अर्थ: निरति = (सं: निरति strong attachment, fondness, devotion) प्यार। मिति = गिनती, अंदाजा। गति = पहुँच, अवस्था। कीआ = पैदा किया हुआ जीव। वरतीआ = वरतता है, विद्यमान है।7।
</details>

<details><summary>दर्पण-भाषार्थ</summary>

अर्थ: गुरु के उपदेश अटल वचन हैं, जिनके हृदय में (इस उपदेश का) प्रवेश होता है, वह भी अटल (भाव, जनम-मरन से रहित) हो जाते हैं।  
अगर किसी मनुष्य को सदा स्थिर रहने वाले प्रभु के प्यार की सूझ आ जाए, तो नाम जप के वह उच्च अवस्था हासिल कर लेता है।  
प्रभु खुद सदा कायम रहने वाला है, उसका पैदा किया हुआ जगत भी सच-मुच अस्तित्व वाला है (भाव, मिथ्या नहीं है) प्रभु अपनी अवस्था और मर्यादा स्वयं ही जानता है।  
जिस प्रभु का ये जगत है वह खुद इसे बनाने वाला है, किसी और को इस जगत का ख्याल रखने वाला (भी) ना समझो।  
कर्तार (की प्रतिभा) का अंदाजा उसका पैदा किया हुआ आदमी नहीं लगा सकता। हे नानक! वही कुछ होता है जो उस प्रभु को भाता है।7।
</details>

[[0285]]
<details><summary>दर्पण-पदार्थ</summary>

पद्अर्थ: बिसमन बिसम = हैरान से हैरान। बिसमाद = हैरान। स्वाद = आनंद। राचि रहे = मस्त रहते हैं। ओइ = वह मनुष्य (जिस को नाम पदार्थ मिलता है)।8।
</details>

<details><summary>दर्पण-भाषार्थ</summary>

अर्थ: जिस जिस मनुष्य ने (प्रभु की बुजुर्गियत को) समझा है, उस उस को आनंद आया है, (महिमा देख के) वे बड़े हैरान और आश्चर्यमयी होते हैं।  
प्रभु के दास प्रभु के प्यार में मस्त रहते हैं, और सत्गुरू के उपदेश की इनायत से (नाम) पदार्थ हासिल कर लेते हैं।  
वह (सेवक खुद) नाम की दाति बाँटते हैं, और (जीवों के) दुख काटते हें, उनकी संगति से जगत के जीव (संसार समुंदर से) तैर जाते हैं।  
ऐसे सेवकों का जो सेवक बनता है वह बड़ा भाग्यशाली होता है, उनकी संगति में जुड़ने से अकाल-पुरख के साथ तवज्जो जुड़ती है।  
(प्रभु का) सेवक प्रभु के गुण गाता है, और महिमा करता है। हे नानक! सतिगुरु की कृपा से वह (प्रभु का नाम रूपी) फल पा लेता है।8।16।
</details>

<details><summary>दर्पण-पदार्थ</summary>

पद्अर्थ: सचु = सदा स्थिर रहने वाला, हसती वाला। आदि = शुरू से। जुगादि = युगों से। नानक = हे नानक! होसी = होगा, रहेगा।1।
</details>

<details><summary>दर्पण-भाषार्थ</summary>

अर्थ: प्रभु आरम्भ से ही अस्तित्व में है, युगों के शुरू से मौजूद है। इस वक्त भी मौजूद है, हे नानक! आगे को भी सदा कायम रहेगा।1।
</details>

<details><summary>दर्पण-पदार्थ</summary>

पद्अर्थ: सति = सदा स्थिर रहने वाले, अटल। परसनहार = (चरणों को) छूने वाले। सेवदार = सेवा करने वाले, पूजा करने वाले। पेखनहार = देखने वाले। सभ = सारी सृष्टि। धारी = टिकाई हुई। गुणकारी = गुण पैदा करने वाला। बकता = उच्चारण करने वाला, कहने वाला। सुरति = ध्यान। जसु = कीर्ति।1।
</details>

<details><summary>दर्पण-भाषार्थ</summary>

अर्थ: प्रभु के चरण सदा स्थिर हैं, चरणों को छूने वाले सेवक भी सदा अटल हो जाते हैं; प्रभु की पूजा एक सदा निभने वाला काम है, (सो) पूजा करने वाले सदा के लिए अटल हो जाते हैं।  
प्रभु का दीदार सति- (कर्म) है, दीदार करने वाले भी जनम मरन से रहित हो जाते हैं; प्रभु का नाम अटल है, स्मरण करने वाले भी स्थिर हैं।  
प्रभु खुद सदा अस्तित्व वाला है, उसकी टिकाई हुई रचना भी अस्तित्व वाली है, प्रभु खुद गुण- (रूप) है, स्वयं ही गुण पैदा करने वाला है।  
(प्रभु की महिमा का) शब्द सदा कायम है, शब्द को उच्चारने वाला भी स्थिर हो जाता है, प्रभु में तवज्जो जोड़नी सति (-कर्म है), प्रभु यश सुनने वाला भी सति है।  
(प्रभु का अस्तित्व) समझने वाले को उसका रचा हुआ जगत भी हसती वाला दिखता है (भाव, मिथ्या नहीं प्रतीत होता); हे नानक! प्रभु स्वयं सदा स्थिर रहने वाला है।1।
</details>

<details><summary>दर्पण-पदार्थ</summary>

पद्अर्थ: सति सरूप = सदा स्थिर रहने वाले प्रभु की हस्ती। जिनि = जिस (मनुष्य) ने। मूलु = आरम्भ, कारण। बिस्वासु = श्रद्धा। बसतु = चीज। गडाई = मिलाई। भिंन = अलग। बिबेक = विचार, परख। नाराइन = अकाल-पुरख।2।
</details>

<details><summary>दर्पण-भाषार्थ</summary>

अर्थ: जिस मनुष्य ने अटल प्रभु की हस्ती को सदा मन में टिकाया हुआ है, उसने सब कुछ करने वाले और (जीवों से) कराने वाले (जगत के) मूल को पहिचान लिया है।  
जिस मनुष्य के हृदय में प्रभु (की हस्ती) का यकीन बंध गया है, उसके मन में सच्चा ज्ञान प्रगट हो गया है।  
(वह मनुष्य) (जगत के हरेक) डर से (रहित हो के) निडर हो के बसता है, (क्योंकि) वह सदा उस प्रभु में लीन रहता है जिस से वह पैदा हुआ है।  
(जैसे) एक चीज ले के (उसी तरह की) चीज में मिला दी जाए (तो दोनों में कोई फर्क नहीं रह जाता, वैसे ही जो मनुष्य प्रभु चरणों में लीन है) उसे प्रभु से अलग नहीं कहा जा सकता।  
(पर) इस विचार को विचारने वाला (कोई विरला) समझता है। हे नानक! जो जीव प्रभु को मिल गए हैं वे उसके साथ एक-रूप हो गए हैं।2।
</details>

<details><summary>दर्पण-पदार्थ</summary>

पद्अर्थ: आगिआकारी = आज्ञा मानने वाला। पूजारी = पूजा करने वाला। सेवक कै मनि = सेवक के मन में। परतीति = श्रद्धा, सिदक। रीति = रीति रिवाज, जिंदगी निभाने का ढंग। कउ = को। संगि = (अपने) साथ। रंगि = प्यार में, मौज में। राखै = (इज्जत) रखता है। सासि सासि = हरेक सांस में, दम-ब-दम। समारै = याद करता है।3।
</details>

<details><summary>दर्पण-भाषार्थ</summary>

अर्थ: प्रभु का सेवक प्रभु की आज्ञा में चलता है और सदा उसकी पूजा करता है।  
अकाल-पुरख के सेवक के मन में (उसकी हसती का) विश्वास रहता है, (तभी तो) उसकी जिंदगी की स्वच्छ मर्यादा होती है।  
सेवक अपने मालिक प्रभु को (हर वक्त अपने) साथ जानता है और उसके नाम की मौज में रहता है।  
प्रभु अपने सेवक को सदा पालने के समर्थ है, और अपने सेवक की (सदा) लज्जा रखता है।  
(पर) सेवक वही मनुष्य (बन सकता) है जिस पर प्रभु खुद मेहर करता है; हे नानक! ऐसा सेवक प्रभु को दम-ब-दम याद रखता है।3।
</details>

<details><summary>दर्पण-पदार्थ</summary>

पद्अर्थ: परदा ढाकै = लज्जा रखता है, अवगुणों पर पर्दा डालता है। सरपर = अवश्य, जरूर। राखै = (लज्जा) रखता है। वडाई = महिमा, सम्मान। पति = इज्जत। गति = हालत, अवस्था। मिति = गिनती, (बड़ेपन का) अंदाजा। न लाखै = नहीं समझ सकता। को न = कोई मनुष्य नहीं। प्रभि = प्रभु ने। दह = दस। दिसि = दिशाएं।4।
</details>

<details><summary>दर्पण-भाषार्थ</summary>

अर्थ: प्रभु अपने सेवक का पर्दा ढकता है, और उसकी लज्जा अवश्य रखता है।  
प्रभु अपने सेवक को सम्मान बख्शता है और उसे अपना नाम जपाता है।  
प्रभु अपने सेवक की इज्जत स्वयं रखता है, उसकी उच्च अवस्था और उसके बड़ेपन का अंदाजा कोई नहीं लगा सकता।  
कोई मनुष्य प्रभु के सेवक की बराबरी नहीं कर सकता, (क्योंकि) प्रभु के सेवक ऊँचों से भी ऊँचे होते हैं।  
(पर) हे नानक! वह सेवक सारे जगत में प्रगट हुआ है, जिसे प्रभु ने खुद अपनी सेवा में लगाया है।4।
</details>

[[0286]]
<details><summary>दर्पण-पदार्थ</summary>

पद्अर्थ: नीकी = छोटी। कीरी = कीड़ी। कल = ताकत। भसम = राख। कोटि = करोड़। दे करि = दे कर। मानस = मनुष्य। बहु भाति = बहुत किस्म के। करतब = काम। बिरथे = व्यर्थ। अवरु = अन्य। सरब = सारे। काहे = क्यूँ? किस काम के? करहि = तू करता है। अलख = जिस का बयान ना हो सके। विडाणी = आश्चर्य।5।
</details>

<details><summary>दर्पण-भाषार्थ</summary>

अर्थ: (जिस) छोटी सी कीड़ी में (प्रभु) ताकत भरता है, (वह कीड़ी) लाखों करोड़ों लश्करों को राख कर देती है।  
जिस जीव के श्वास प्रभु खुद नहीं निकालता, उसको हाथ दे कर रखता है।  
मनुष्य कई किस्मों के प्रयत्न करता है (पर अगर प्रभु सहायता ना करे तो) उसके काम व्यर्थ जाते हैं।  
(प्रभु के बिना जीवों को) ना कोई मार सकता है, ना रख सकता है, (प्रभु जितना) और कोई नहीं है, सारे जीवों का रक्षक प्रभु खुद है।  
हे प्राणी! तू क्यूँ फिक्र करता है? हे नानक! अलख व आश्चर्यजनक प्रभु को स्मरण कर।5।
</details>

<details><summary>दर्पण-पदार्थ</summary>

पद्अर्थ: पी = पी के। ध्रपीऐ = तृप्त करें। तनु = (भाव) शारीरिक इंद्रियां। जिन = जिस ने। गुरमुखि = जिसका मुख गुरु की ओर है। द्रिसटाइआ = देखा। नामो = नाम ही। नाम रसि = नाम के स्वाद में। त्रिपताने = तृप्त हो गए। नामहि नामि = नाम ही नाम में, केवल नाम में ही। समाने = जुड़े रहते हैं। सद = सदा। जन कै = सेवक के हृदय में। काम = काम, आहर।6।
</details>

<details><summary>दर्पण-भाषार्थ</summary>

अर्थ: (हे भाई!) घड़ी-मुड़ी प्रभु को स्मरण करें, और (नाम-) अमृत पी कर इस मन को और शरीरिक इंद्रियों को तृप्त कर लें।  
जिस गुरमुख ने नाम रूपी रतन पा लिया है, उसे प्रभु के बिना और कहीं कुछ नहीं दिखता।  
नाम (उस गुरमुख का) धन है, और प्रभु के नाम का वह सदा संग करता है।  
जो मनुष्य नाम के स्वाद में तृप्त हो गए हैं, उनके मन तन केवल प्रभु नाम में जुड़े रहते हैं।  
हे नानक! कह कि उठते-बैठते, सोते-जागते (हर समय) प्रभु का नाम स्मरणा ही सेवकों का सदा आहर होता है।6।
</details>

<details><summary>दर्पण-पदार्थ</summary>

पद्अर्थ: जिहबा = जीभ से। जसु = बड़ाई। प्रभि = प्रभु ने। अपनै जन = अपने सेवकों को। कीनी = की है। करहि = करते हैं। चाइ = चाव से, उत्साह से। सिउ = साथ। महिमा = बड़ाई। बखानउ = मैं बताऊँ। कहि न जानउ = कहना नहीं जानता। बसहि = बसते हैं।7।
</details>

<details><summary>दर्पण-भाषार्थ</summary>

अर्थ: (हे भाई!) दिन रात अपनी जीभ से प्रभु के गुण गाओ, महिमा की ये बख्शिश प्रभु ने अपने सेवकों पर (ही) की है।  
(सेवक) अंदरूनी उत्साह से भक्ति करते हैं और अपने प्रभु के साथ जुड़े रहते हैं।  
(सेवक) अपने प्रभु का हुक्म पहिचान लेता है, और, जो कुछ हो रहा है, उसको (रजा में) जानता है।  
ऐसे सेवक की कौन सी महिमा मैं बताऊँ? मैं उस सेवक का एक गुण भी बयान करना नहीं जानता।  
हे नानक! कह: वह मनुष्य संपूर्ण पात्र हैं जो आठों पहर प्रभु की हजूरी में बसते हैं।7।
</details>

<details><summary>दर्पण-पदार्थ</summary>

पद्अर्थ: तिन की = उन लोगों की। ओट = आसरा। तिन जन = उन सेवकों को। जिनि जनि = जिस मनुष्य ने। थोक = पदार्थ, चीज। दाता = देने वाला, देने में समर्थ। पावहि = तू पाएगा। दरसि = दीदार करने से। सिआनप = चतुराई। आवनु जानु = जनम और मरन। ना होवी = नहीं होगा।8।
</details>

<details><summary>दर्पण-भाषार्थ</summary>

अर्थ: हे मेरे मन! (जो मनुष्य सदा प्रभु की हजूरी में बसते हैं) उनकी शरण पड़ और अपना तन मन उनके सदके कर दे।  
जिस मनुष्य ने अपने प्रभु को पहचान लिया है, वह मनुष्य सारे पदार्थ देने के समर्थ हो जाता है।  
(हे मन!) उसकी शरण पड़ने से तू सारे सुख पाएगा। उसके दीदार से तू सारे पाप दूर कर लेगा।  
और चतुराई त्याग दे, और उस सेवक की सेवा में जुट जा।  
हे नानक! उस संत जन के सदा पैर पूज, (इस तरह बार बार जगत में) तेरा आना-जाना नहीं होगा।8।17।
</details>

<details><summary>दर्पण-पदार्थ</summary>

पद्अर्थ: सति = सदा कायम रहने वाला, अस्तित्व वाला। पुरखु = सब में व्यापक आत्मा। सति पुरखु = वह ज्योति जो सदा स्थिर और सब में व्यापक है। जिनि = जिस ने। तिस कै संगि = उस (सतिगुरु) की स्रगति में। उधरै = (विकारों से) बच जाता है।1।
</details>

<details><summary>दर्पण-भाषार्थ</summary>

अर्थ: जिस ने सदा स्थिर और व्यापक प्रभु को पहिचान लिया है, उस का नाम सतिगुरु है, उसकी संगति में (रह के) सिख (विकारों से) बच जाता है। (इसलिए) हे नानक! (तू भी गुरु की संगति में रह कर) अकाल पुरख के गुण गा।1।
</details>

<details><summary>दर्पण-पदार्थ</summary>

पद्अर्थ: प्रतिपाल = रक्षा। कउ = को, पर। दुरमति = बुरी मति। हिरै = दूर करता है। गुरबचनी = गुरु के वचन से, गुरु के उपदेश से। हाटै = हट जाता है। देइ = देता है। वडभागी = बड़ा भाग्यशाली। हे = है। हलतु = (सं: अत्र = in this place, here) ये लोक। पलतु = (परत्र = in another world) पर लोक। जीअ नाल = जिंद के साथ।1।
</details>

<details><summary>दर्पण-भाषार्थ</summary>

अर्थ: सतिगुरु सिख की रक्षा करता है, सतिगुरु अपने सेवक पर सदा मेहर करता है।  
सतिगुरु अपने सिख की बुरी मति रूपी मैल दूर कर देता है, क्योंकि सिख अपने सतिगुरु के उपदेश के द्वारा प्रभु का नाम स्मरण करता है।  
सतिगुरु अपने सिख के (माया के) बंधन काट देता है (और) गुरु का सिख विकारों से हट जाता है।  
(क्योंकि) सतिगुरु अपने सिख को प्रभु का नाम रूपी धन देता है (और इस तरह) सतिगुरु का सिख बहुत भाग्यशाली बन जाता है।  
सतिगुरु अपने सिख के लोक परलोक सवार देता है। हे नानक! सतिगुरु अपने सिख को अपनी जिंद के साथ याद रखता है।1।
</details>

<details><summary>दर्पण-पदार्थ</summary>

पद्अर्थ: ग्रिहि = घर में। गुर कै ग्रिहि = गुरु के घर में। सहै = सहता है। आपस कउ = अपने आप को। जनावै = जताता। रासि = सफल, सिद्ध। निहकामी = कामना रहित, फल की इच्छा ना रखने वाला। सुआमी = मालिक, प्रभु।2।
</details>

<details><summary>दर्पण-भाषार्थ</summary>

अर्थ: जो सेवक (शिक्षा की खातिर) गुरु के घर में (भाव गुरु के दर पर) रहता है, और गुरु का हुक्म मन में मानता है।  
जो अपने आप को बड़ा नहीं जताता, प्रभु का नाम सदा हृदय में ध्याता है।  
जो अपना मन सतिगुरु के आगे बेच देता है (भाव, गुरु के हवाले कर देता है) उस सेवक के सारे काम सिरे चढ़ जाते हैं।  
जो सेवक (गुरु की) सेवा करता हुआ किसी फल की इच्छा नहीं रखता, उसे मालिक प्रभु मिल जाता है।  
हे नानक! वह सेवक सतिगुरु की शिक्षा लेता है जिस पर (प्रभु अपनी मेहर करता है)।2।
</details>

[[0287]]
<details><summary>दर्पण-पदार्थ</summary>

पद्अर्थ: बीस बिसवे = पूरे तौर पर। मानै = मान ले, यकीन बना ले। अनिक बार = कई बार। निधान = खजाने। जीअ = जिंद, आत्मिक जीवन। पारब्रहम रंगि = पारब्रहम के प्यार में। राता = रंगा हुआ। जनु = सेवक। भरमु = भुलेखा। सहस = हजारों।3।
</details>

<details><summary>दर्पण-भाषार्थ</summary>

अर्थ: जो सेवक अपने सतिगुरु को अपनी श्रद्धा का पूरी तरह से यकीन दिलवा लेता है, वह अकाल-पुरख की अवस्था को समझ लेता है।  
सतिगुरु (भी) वह है जिसके हृदय में प्रभु का नाम बसता है, (मैं ऐसे) गुरु से कई बार सदके जाता हूँ।  
(सतिगुरु) सारे खजानों का और आत्मिक जिंदगी का देने वाला है, (क्योंकि) वह आठों पहर अकाल-पुरख के प्यार में रंगा रहता है।  
(प्रभु का) सेवक (-सतिगुरु) प्रभु में (जुड़ा रहता है) और (प्रभु के) सेवक-सतिगुरु में प्रभु (सदा टिका हुआ है)। गुरु और प्रभु एक रूप हैं, इसमें भुलेखे वाली बात नहीं।  
हे नानक! हजारों चतुराईयों से ऐसा गुरु नहीं मिलता, बहुत भाग्यों से मिलता है।3।
</details>

<details><summary>दर्पण-पदार्थ</summary>

पद्अर्थ: सफल = फल देने वाला। पेखत = देखते ही। पुनीत = पवित्र। परसत = छूने से। गति निरमल रीति = निर्मल गति और निर्मल रीति, उच्च अवस्था और स्वच्छ रहन सहन। भेटत = मिलने से। रवे = गाए जाते हैं। गवे = पहुँच हो जाती है। करन = कान। आघाने = तृप्त हो जाते हैं। पतीआने = पतीज जाता है, मान जाता है। अख्यउ = नाश ना होने वाला, सदा कायम। पेखै = देखता है। मंत्र = उपदेश।4।
</details>

<details><summary>दर्पण-भाषार्थ</summary>

अर्थ: गुरु का दीदार (सारे) फल देने वाला है, दीदार करने से पवित्र हो जाते हैं, गुरु के चरण छूने से उच्च अवस्था और स्वच्छ रहन-सहन हो जाता है।  
गुरु की संगति में रहने से प्रभु के गुण गा सकते हैं, और अकाल-पुरख की दरगाह में पहुँच हो जाती है।  
गुरु के वचन सुन के कान तृप्त हो जाते हैं, मन में संतोष आ जाता है और आत्मा पतीज जाती है।  
सतिगुरु पूरन पुरखु है, उसका उपदेश भी सदा के लिए अटल है, (जिस की ओर) अमर करने वाली नजर से देखता है वही संत हो जाता है।  
सतिगुरु के गुण बेअंत हैं, मूल्य नहीं पड़ सकता। हे नानक! जो जीव (प्रभु को) अच्छा लगता है, उसे गुरु के साथ मिलाता है।4।
</details>

<details><summary>दर्पण-पदार्थ</summary>

पद्अर्थ: उसतति = महिमा, गुण। बिबेक = परख, विचार। काहू बोल = किसी बात से। अगोचर = जिस तक शारीरिक इंद्रियों की पहुँच नहीं। निरबानी = वासना रहित। निराहार = निर आहार, खुराक के बिना, जिस को किसी खुराक की आवश्यक्ता नहीं। बंदन = नमस्कार, प्रणाम। जिस प्रसादि = जिस की कृपा से।5।
</details>

<details><summary>दर्पण-भाषार्थ</summary>

अर्थ: (मनुष्य की) जीभ एक है पर पूरन पुरख सदा स्थिर व्यापक प्रभु के अनेक गुण हैं।  
मनुष्य किसी बोल के द्वारा (प्रभु के गुणों तक) नहीं पहुँच सकता, प्रभु पहुँच से परे है, वासना-रहित है, और मनुष्य की शारीरिक इंद्रियों की उस तक पहुँच नहीं।  
अकाल-पुरख को किसी खुराक की जरूरत नहीं, प्रभु वैर-रहित है (बल्कि, सबको) सुख देने वाला है, कोई जीव उस (के गुणों) का मूल्य नहीं पा सका।  
अनेक भक्त सदा (प्रभु को) नमस्कार करते हैं, और उसके कमल समान (सुंदर) चरणों को अपने हृदय में स्मरण करते हैं।  
हे नानक! (कह:) जिस गुरु की मेहर से ऐसे प्रभु को जप सकते हैं, मैं अपने उस गुरु से सदा सदके जाता हूँ।5।
</details>

<details><summary>दर्पण-पदार्थ</summary>

पद्अर्थ: जनु कोइ = कोई विरला मनुष्य। गुनतास = गुणों के खजाने प्रभु जी। लेपु = लगाव, जोड़। अंधकार = अंधेरा। तह ते = उस (मनुष्य) से।6।
</details>

<details><summary>दर्पण-भाषार्थ</summary>

अर्थ: कोई विरला मनुष्य ही प्रभु के नाम का स्वाद लेता है (और जो लेता है) वह नाम-अमृत पीता है, और अमर हो जाता है।  
जिसके मन में गुणों के खजाने प्रभु का प्रकाश होता है, उसका कभी नाश नहीं होता (भाव, वह बार बार मौत का शिकार नहीं होता)।  
(सतिगुरु) आठों पहर प्रभु का नाम स्मरण करता है, और अपने सेवक को भी यही सच्चा उपदेश देता है। माया के मोह से उसका कभी लगाव नहीं होता, वह सदा अपने मन में एक प्रभु को टिकाता है।  
हे नानक! (जिसके अंदर से) (नाम-रूपी) दीए से (अज्ञानता का) अंधेरा (हट के) प्रकाश हो जाता है, उसके भुलेखे और मोह के (कारण पैदा हुए) दुख दूर हो जाते हैं।6।
</details>

<details><summary>दर्पण-पदार्थ</summary>

पद्अर्थ: तपति = तपष्, विकारों का जोश। ठाढि = ठंढ। भइआ = हो गया। अंदेसे = फिक्र, चिन्ता। साधू = गुरु। बिआधि = (सं: वयाधि) शारीरिक रोग। खै = क्षय, नाश हो के। जपि = जप के, जपने से। थिति = टिकाव, शांति। चूके = समाप्त हो गए। भ्रम = भ्रम भुलेखे। सुनि = सुन के।7।
</details>

<details><summary>दर्पण-भाषार्थ</summary>

अर्थ: हे भाई! गुरु के पूरे उपदेश से (विकारों की) तपश में (बसते हुए भी, प्रभु ने हमारे अंदर) ठंड वरता दी है, सुख ही सुख हो गया है, दुख भाग गए हैं और जनम मरन के (चक्कर में पड़ने के) डर फिक्र मिट गए हैं।  
(सारा) डर खत्म हो गया है, अब निडर बसते हैं और रोग नाश हो के मन से बिसर गए हैं।  
जिस गुरु के बने थे, उसने (हमारे पर) कृपा की है; सत्संग में प्रभु का नाम जप के, और हे नानक! प्रभु का यश कानों से सुन के (हमने) शांति हासिल कर ली है और (हमारे) भुलेखे और भटकनें समाप्त हो गई हैं।7।
</details>

<details><summary>दर्पण-पदार्थ</summary>

पद्अर्थ: निरगुनु = माया के तीनों गुणों से अलग। सरगुनु = माया के तीनों गुणों के रूप वाला, सारा दिखाई देता जगत रूप। मोही = मोह ली है। ओति पोति = ओत प्रोत। रविआ = व्यापक है। कल = ताकत, कला।8।
</details>

<details><summary>दर्पण-भाषार्थ</summary>

अर्थ: जिस प्रभु ने अपनी ताकत कायम करके सारे जगत को मोह लिया है, वह स्वयं माया के तीनों गुणों से अलग है, त्रिगुणी संसार का रूप भी स्वयं ही है।  
प्रभु ने अपने खेल तमाशे स्वयं ही बनाए हैं, अपनी प्रतिभा का मूल्य भी खुद ही डालता है।  
प्रभु के बिना (उस जैसा) और कोई नहीं है, सब के अंदर प्रभु स्वयं ही (मौजूद) है।  
ओत-प्रोत सारे रूपों और रंगों में व्यापक है; ये प्रकाश (भाव, समझ) सतिगुरु की संगति में प्रकाशित होता है।  
सृष्टि रच के प्रभु ने अपनी सत्ता (इस सृष्टि में) टिकाई है। हे नानक! (कह) मैं कई बार (ऐसे प्रभु से) सदके हूँ।8।18।
</details>

[[0288]]
<details><summary>दर्पण-पदार्थ</summary>

पद्अर्थ: बिखिआ = माया। सगली = सारी। छारु = राख। सारु = श्रेष्ठ, अच्छा।1।
</details>

<details><summary>दर्पण-भाषार्थ</summary>

अर्थ: (प्रभु के) भजन के बिना (और कोई चीज मनुष्य के) साथ नहीं जाती, सारी माया (जो मनुष्श् कमाता रहता है, जगत से चलने के वक्त इसके वास्ते) राख के समान है। हे नानक! अकाल-पुरख का नाम (स्मरण) की कमाई करना ही (सबसे) बढ़िया धन है (यही मनुष्य के साथ निभता है)।1।
</details>

<details><summary>दर्पण-पदार्थ</summary>

पद्अर्थ: आधारु = आसरा। अवरि = अन्य (बहुवचन)। उपाव = इलाज, हीले। सभि = सारे। मीत = हे मित्र! चरन कमल = कमल फूल जैसे कोमल चरण। उरिधारहु = अंदर टिकाओ। द्रिढ़ = पक्का। गहहु = पकड़ो। वथु = चीज। संचहु = इकट्ठा करोए संचित करो। भगवंत = भाग्यों वाले। मंत = उपदेश, शिक्षा। मन माहि = मन में। उरि = हृदय में।1।
</details>

<details><summary>दर्पण-भाषार्थ</summary>

अर्थ: संतों से मिल के (प्रभु के गुणों का) विचार करो, एक प्रभु को स्मरण करो और प्रभु के नाम का आसरा (लो)।  
हे मित्र! और सारे उपाय छोड़ दो और प्रभु के कमल (जैसे सुंदर) चरण हृदय में टिकाओ।  
वह प्रभु (सब कुछ खुद) करने (और जीवों से) करवाने की क्षमता रखता है, उस प्रभु का नाम-रूपी (खूबसूरत) पदार्थ अच्छी तरह से संभाल लो।  
(हे भाई!) (नाम-रूप) ये धन संचित करो और भाग्यशाली बनो, संतों का यही पवित्र उपदेश है। अपने मन में एक (प्रभु की) आस रखो, हे नानक! (इस प्रकार) सारे रोग मिट जाएंगे।1।
</details>

<details><summary>दर्पण-पदार्थ</summary>

पद्अर्थ: जिसु धन कउ = जिस धन के लिए। कुंट = तरफ, ओर। धावहि = दौड़ता है। बाछहि = चाहता है। मीत = हे मित्र! परीति = प्यार (करने से)। करनी = काम। भजु = जा, पड़। उपावी = उपायों से, तरीकों से। अवखधु = दवा। निधान = खजाने।2।
</details>

<details><summary>दर्पण-भाषार्थ</summary>

अर्थ: (हे मित्र!) जिस धन की खातिर (तू) चारों तरफ उठ दौड़ता है वह धन प्रभु की सेवा से मिलेगा।  
हे मित्र! जिस सुख की तुझे सदा चाहत रहती है, वह सुख संतों की संगति में प्यार करने से (मिलता है)।  
जिस शोभा के लिए तू नेक कमाई करता है, वह शोभा (कमाने के लिए) तू हरि की शरण पड़।  
(जो अहंकार का) रोग अनेक तरीकों से दूर नहीं होता वह रोग प्रभु के नाम-रूपी दवाई के इस्तेमाल से मिट जाता है।  
सारे (दुनियावी) खजानों में प्रभु का नाम (बढ़िया) खजाना है। हे नानक! (नाम) जप, दरगाह में स्वीकार (होगा)।2।
</details>

<details><summary>दर्पण-पदार्थ</summary>

पद्अर्थ: परबोधहु = जगाओ। नाइ = नाम से। दह दिसि = दसों दिशाओं में। धावत = दौड़ता है। ठाइ = ठिकाने पे। ता कउ = उस को। बिघनु = रूकावट। ताती = गर्म (आग)। ठाढा = ठंडा, शीतल। बिनसै = नाश हो जाता है। भगति भाइ = भक्ति के भाव से, भक्ति के प्यार से। तितु घरि = उस (हृय) घर में।3।
</details>

<details><summary>दर्पण-भाषार्थ</summary>

अर्थ: (हे भाई! अपने) मन को प्रभु के नाम से जगाओ, (नाम की इनायत से) दसों दिशाओं में दौड़ता (ये मन) ठिकाने आ जाता है।  
उस मनुष्य को कोई मुश्किल नहीं आती, जिसके हृदय में वह प्रभु बसता है।  
कलियुग गर्म (आग) है (भाव, विकार जीवों को जला रहे हैं) प्रभु का नाम ठंडा है, उसे सदा स्मरण करो और सुख पाओ।  
(नाम स्मरण करने से) डर उड़ जाता है, और, आस पूरी हो जाती है (भाव, ना ही मनुष्य आशाएं बाँधता फिरता है ना ही उन आशाओं के टूटने का कोई डर होता है) (क्योंकि) प्रभु की भक्ति से प्यार करके आत्मा चमक जाती है। (जो स्मरण करता है) उसके (हृदय) घर में अविनाशी प्रभु आ बसता है। हे नानक! कह (कि नाम जपने से) जमों की फाँसी कट जाती है।3।
</details>

<details><summary>दर्पण-पदार्थ</summary>

पद्अर्थ: ततु = (सं: तत्व) अकाल-पुरख। साचा = सच्चा, सच मुच (सेवक)। जनमि मरै = जो पैदा हो के (सिर्फ) मर जाता है। काचो काचा = कच्चा ही कच्चा। आवागवनु = जनम मरन का चक्र। सेव = सेवा। आपु = स्वैभाव। रतन जनम = कीमती मानव जनम। मनि बंछत = मन इच्छित, जिनकी मन चाहत करता है। मनि = मन में।4।
</details>

<details><summary>दर्पण-भाषार्थ</summary>

अर्थ: जा मनुष्य पारब्रहम की सिफति-रूप सोच सोचता है वह सचमुच मनुष्य है, पर जो पैदा हो के (सिर्फ) मर जाता है (और बंदगी नहीं करता) वह बिल्कुल कच्चा है।  
स्वैभाव त्याग के, सतिगुरु की शरण पड़ के प्रभु का स्मरण करने से जनम मरन के चक्र समाप्त हो जाते हैं।  
इस तरह कीमती मानव जन्म सफल हो जाता है (इसलिए, हे भाई!) प्रभु को स्मरण कर, (यही) प्राणों का आसरा है।  
स्मृतियां-शास्त्र-वेद (आदिक) विचारने से (और ऐसे ही) अनेको उपाय करनेसे (आवगवन से) बच नहीं सकते।  
मन लगा के केवल प्रभु की ही भक्ति करो। (जो भक्ति करता है) हे नानक! उसको मन-इच्छित फल मिल जाते हैं।4।
</details>

<details><summary>दर्पण-पदार्थ</summary>

पद्अर्थ: किआ लपटावहि = क्यूँ लिपट रहा है, क्यूँ लिपटा बैठा है? सुत = पुत्र। कुटंब = परिवार। बनिता = स्त्री। इन ते = इनमें से। सनाथा = खसम वाला, नाथ वाला। छुटकार = सदा के लिए छूट, सदा वास्ते खलासी। कहहु = बताओ। असु = अश्व, घोड़े। हसती = हाथी। डंफु = दिखावा। पासारी = (दिखावे का) पसारा पसारने वाला। बिगाना = बे-ज्ञाना, मूर्ख।5।
</details>

<details><summary>दर्पण-भाषार्थ</summary>

अर्थ: हे मूर्ख मन! धन तेरे साथ नहीं जा सकता, तू क्यों इससे लिपटा बैठा है?  
पुत्र-मित्र-परिवार व स्त्री इनमें से, बता, कौन तेरा साथ देने वाला है?  
माया के आडंबर, राज और रंग-रलीयां - बता, इनमें से किस के साथ (मोह डालने से) सदा के लिए (माया से) मुक्ति मिल सकती है?  
घोड़े, हाथी, रथों की सवारी करनी -ये सब झूठा दिखावा है, ये आडंबर रचाने वाला भी बिनसनहार है (विनाशवान है)।  
मूर्ख मनुष्य उस प्रभु को नहीं पहिचानता जिसने ये सारे पदार्थ दिए हैं, और, नाम को भुला के, हे नानक! (आखिर) पछताता है।5।
</details>

[[0289]]
<details><summary>दर्पण-पदार्थ</summary>

पद्अर्थ: इआने = हे अंजान! बहु सिआने = कई समझदार लोग। किलबिख = पाप। सुनत = सुनते ही। रहत = रहते हुए, भाव, उत्तम जिंदगी बना के। गति = ऊँची अवस्था। सार = श्रेष्ठ, सबसे बढ़िया। भूत = पदार्थ, चीज। सहजि = आत्मिक अडोलता में। सुभाइ = प्रेम से।6।
</details>

<details><summary>दर्पण-भाषार्थ</summary>

अर्थ: हे अंजान! सतिगुरु की मति ले (भाव, शिक्षा पर चल) बड़े समझदार-समझदार लोग भी भक्ती के बिना (विकारों में ही) डूब जाते हैं।  
हे मित्र मन! प्रभु की भक्ति कर, इस तरह तेरी बुद्धि पवित्र होगी।  
(हे भाई!) प्रभु के कमल (जैसे सुंदर) चरण अपने मन में परो के रख, इस तरह कई जन्मों के पाप नाश हो जाएंगे।  
(प्रभु का नाम) तू खुद जप, और, और लोगों को जपने के लिए प्रेरित कर, (नाम) सुनते हुए, उच्चारते हुए और निर्मल रहन-सहन रखते हुए उच्च अवस्था बन जाएगी।  
प्रभु का नाम ही सब पदार्थों से उत्तम पदार्थ है; (इसलिए) हे नानक! आत्मिक अडोलता में टिक के प्रेम से प्रभु के गुण गा।6।
</details>

<details><summary>दर्पण-पदार्थ</summary>

पद्अर्थ: बिखु = जहर, विष। फैलु = फैलाव, पसारा। अचिंतु = बेफिक्र। सासि = सांस के साथ। ग्रासि = ग्रास के साथ। सचु धना = सच्चा धन, सदा निभने वाला धन। संचि = संचित कर। बिउहारु = व्यापार। ईहा = इस जनम में। जैकारु = सदा की जीत, आदर, अभिनंदन। सरब निरंतरि = सब के अंदर। जा कै मसतकि = जिसके माथे पर।7।
</details>

<details><summary>दर्पण-भाषार्थ</summary>

अर्थ: (हे भाई!) प्रभु के गुण गाते हुए तेरी (विकारों की) मैल उतर जाएगी, और अहंम् रूपी विष का पसारा भी मिट जाएगा।  
हर दम प्रभु के नाम को याद कर, बेफिक्र हो जाएगा और सुखी जीवन व्यतीत होगा।  
हे मन! सारी चतुराई छोड़ दे, सदा साथ निभने वाला धन सतिसंग में मिलेगा।  
प्रभु के नाम की राशि संचित कर, यही व्यवहार कर। इस जीवन में सुख मिलेगा, और प्रभु की दरगाह में आदर होगा।  
सब जीवों के अंदर एक अकाल-पुरख को ही देख, (पर) हे नानक! कह: (यह काम वही मनुष्य करता है) जिसके माथे पर भाग्य हैं।7।
</details>

<details><summary>दर्पण-पदार्थ</summary>

पद्अर्थ: एको = एक प्रभु को ही। मन = हे मन! आहि = चाह कर, तमन्ना रख। अनंत = बेअंत। भगवंत = भगवान। बिआपि रहिओ = सब में बस रहा है। पराछत = पाप। राता = रंगा हुआ।8।
</details>

<details><summary>दर्पण-भाषार्थ</summary>

अर्थ: एक प्रभु को ही जप, और एक प्रभु की ही कीर्ति कर, एक को स्मरण कर, और, हे मन! एक प्रभु के मिलने की तमन्ना रख।  
एक प्रभु के ही गुण गा, मन में और शारीरिक इंद्रियों से एक भगवान को ही जप।  
(सब जगह) प्रभु खुद ही खुद है, सब जीवों में प्रभु ही बस रहा है।  
(जगत के) अनेक पसारे एक प्रभु से ही पसरे हुए हैं, एक प्रभु को स्मरण करने से पाप नाश हो जाते हैं।  
जिस मनुष्य के मन और शरीर में एक प्रभु ही परोया गया है, हे नानक! उस ने गुरु की कृपा से उस एक प्रभु को पहचान लिया है।8।19।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! परिआ = पड़ा हूँ। तउ सरनाइ = तेरी शरण। प्रभ = हे प्रभु! लाइ = लगा ले।1।
</details>

<details><summary>दर्पण-भाषार्थ</summary>

अर्थ: हे प्रभु! भटकता भटकता मैं तेरी शरण आ पड़ा हूँ। हे प्रभु! नानक की ये विनती है कि मुझे अपनी भक्ति में जोड़।1।
</details>

<details><summary>दर्पण-पदार्थ</summary>

पद्अर्थ: जाचक जनु = याचना करता मनुष्य। जाचै = मांगता है। धूरि = धूल। मागउ = मैं मांगता हूँ। पारब्रहम = हे पारब्रहम! सरधा = इच्छा। पूरि = पूरी कर। गावउ = मैं गाऊँ। नित नीति = सदा ही। नानकु मागै = नानक मांगता है। नामु प्रभ सारु = प्रभ सार नाम, प्रभु का श्रेष्ठ नाम।1।
</details>

<details><summary>दर्पण-भाषार्थ</summary>

अर्थ: हे प्रभु! (यह) भिखारी (याचक) दास (तेरे नाम का) दान मांगता है; हे हरि! कृपा करके (अपना) नाम दे।  
हे पारब्रहम! मेरी इच्छा पूरी कर, मैं साधु जनों के पैरों की खाक मांगता हूँ।  
मैं सदा ही प्रभु के गुण गाऊँ। हे प्रभु! मैं हर दम तुझे ही स्मरण करूँ।  
प्रभु के कमल (जैसे सुंदर) चरणों से मेरी प्रीति लगी रहे और सदा ही प्रभु की भक्ति करता रहूँ।  
(प्रभु का नाम ही) एक ही मेरी ओट है और एक ही आसरा है, नानक प्रभु का श्रेष्ठ नाम मांगता है।1।
</details>

<details><summary>दर्पण-पदार्थ</summary>

पद्अर्थ: त्रिपताने = संतुष्ट, माया से बेपरवाह। सुभर = नाको नाक। प्रेम रस रंगि = प्रेम के स्वाद की मौज में। आन = अन्य। तिआगि = छोड़ के। प्रगास = प्रकाश। अनदिनु = हर रोज, हर समय। नामि रते = नाम में रंगे हुए को।2।
</details>

<details><summary>दर्पण-भाषार्थ</summary>

अर्थ: प्रभु की (मेहर की) नजर से बड़ा सुख होता है, (पर) कोई विरला मनुष्य ही प्रभु के नाम का स्वाद चखता है  
जिन्होंने (नाम रस) चखा है, वह मनुष्य (माया की ओर से) संतुष्ट हो गए हैं, वह पूर्ण मनुष्य बन गए हैं, कभी (माया के फायदे नुकसान में) डोलते नहीं।  
प्रभु के प्यार के स्वाद की मौज में वह सराबोर (नाको-नाक भरे) रहते हैं, साधु जनों की संगति में रह के (उनके अंदर) (प्रभु मिलाप का) चाव पैदा होता है।  
और सारे (आसरे) छोड़ के वह प्रभु की शरण पड़ते हैं, उनके अंदर प्रकाश हो जाता है, और हर समय उनकी लगन (प्रभु चरणों में) लगी रहती है।  
बहुत भाग्यशालियों ने प्रभु को स्मरण किया है। हे नानक! प्रभु के नाम में रंगे रहने से सुख होता है।2।
</details>

<details><summary>दर्पण-पदार्थ</summary>

पद्अर्थ: मनसा = मन की इच्छा। मति = शिक्षा। जन कउ = अपने सेवक को। निहालु = प्रसन्न, खुश। भ्रम = भ्रम, भुलेखा, सहसा। रवि रहिआ = हर जगह मौजूद। सद = सदा। संगि = साथ। हजूरी = अंग संग। सा = था, बना। तिनि = उस प्रभु ने।3।
</details>

<details><summary>दर्पण-भाषार्थ</summary>

अर्थ: (जब सेवक) अपने गुरु से उत्तम शिक्षा लेता है (तब सेवक के मन के फुरने पूरे हो जाते हैं, माया की ओर से दौड़ समाप्त हो जाती है)।  
प्रभु अपने (ऐसे) सेवक पर मेहर करता है, और, सेवक को सदा प्रसन्न रखता है।  
सेवक (माया वाली) जंजीर तोड़ के मुक्त हो जाता है, उसका जनम मरण (का चक्र) का दुख और सहसा खत्म हो जाता है।  
सेवक की इच्छा और श्रद्धा सफल हो जाती है, उसे प्रभु सब जगह व्यापक अपने अंग संग दिखता है।  
हे नानक! जिस मालिक का वह सेवक बनता है, वह अपने साथ मिला लेता है, सेवक भक्ति करके नाम में टिका रहता है।3।
</details>

[[0290]]
<details><summary>दर्पण-पदार्थ</summary>

पद्अर्थ: सो = वह प्रभु। घाल = मेहनत। न भानै = नहीं तोड़ता, व्यर्थ नहीं जाने देता। कीआ = किया, की हुई कमाई। जानै = याद रखता है। जीवन जीआ = (जीवों की) जिंदगी का आसरा। अगनि = (माँ के पेट की) आग। लाखै = समझता है। बिखु = माया का विष। गुरि पूरै = पूरे गुरु ने। ततु = अस्लियत। जन = जनों ने, सेवकों ने।4।
</details>

<details><summary>दर्पण-भाषार्थ</summary>

अर्थ: (मनुष्य को) वह प्रभु क्यूँ बिसर जाए जो (मनुष्य की करी हुई) मेहनत को व्यर्थ नहीं जाने देता, जो की हुई कमाई को याद रखता है?  
वह प्रभु क्यों भूल जाए जिसने सब कुछ दिया है, जो जीवों की जिंदगी का आसरा है?  
वह अकाल-पुरख क्यूँ बिसर जाए जो (माया-रूप) जहर से बचाता है और कई जनम के बिछुड़े हुए जीव को (अपने साथ) जोड़ लेता है?  
(जिस सेवकों को) पूरे गुरु ने ये बात समझाई है, हे नानक! उन्होंने अपने प्रभु को स्मरण किया है।4।
</details>

<details><summary>दर्पण-पदार्थ</summary>

पद्अर्थ: आन = अन्य। तिआगि = छोड़ के। अवरह = और लोगों को। भगति भाइ = भक्ति के प्यार से। छारु = राख, व्यर्थ। कलिआण = भले भाग्य। निधि = खजाना। बूडत जात = डूबता जाता। बिस्रामु = विश्राम, ठिकाना। गुण तास = गुणों का खजाना।5।
</details>

<details><summary>दर्पण-भाषार्थ</summary>

अर्थ: हे सज्जनों! हे संत जनों! ये काम करो, अन्य सभी (प्रयास) छोड़ के प्रभु का नाम जपो।  
सदा स्मरण करो और स्मरण करके सुख हासिल करो, प्रभु का नाम खुद जपो और-और लोगों को भी जपाओ।  
प्रभु की भक्ति में नेह लगाने से ये संसार (समुंदर) तैरते हैं, भक्ति के बिना ये शरीर किसी काम का नहीं।  
प्रभु का नाम भले भाग्यों और सारे सुखों का खजाना है, (नाम जपने से विकारों में) डूबते जाते को आसरा ठिकाना मिलता है।  
(और) सारे दुखों का नाश हो जाता है। (इसलिए) हे नानक! नाम जपो, (नाम ही) गुणों का खजाना (है)।5।
</details>

<details><summary>दर्पण-पदार्थ</summary>

पद्अर्थ: उपजी = पैदा हुई। प्रेम रसु = प्रेम का स्वाद। सुआउ = स्वार्थ, चाहत। नेत्रहु = आँखों से। पेखि = देख के। दरसु = दर्शन। बिगसै = खिल जाता है। रंगु = मौज, प्यार। संगु = संगति, साथ। बसतु = चीज। मइआ = मेहर। उपमा = बड़ाई।6।
</details>

<details><summary>दर्पण-भाषार्थ</summary>

अर्थ: (जिसके अंदर प्रभु की) प्रीति पैदा होती है, प्रभु के प्यार का स्वाद और प्यार पैदा हुआ है, उसके मन में और तन में यही चाहत है (कि नाम की दाति मिले)।  
आँखों से (गुरु का) दीदार करके उसे सुख होता है, गुरु के चरण धो के उसका मन खिल आता है।  
भक्तों के मन और शरीर में (प्रभु का) प्यार टिका रहता है, (पर) किसी विरले भाग्यशाली को उनकी संगति नसीब होती है।  
(हे प्रभु!) मेहर करके एक नाम-वस्तु (हमें) दे, (ता कि) गुरु की कृपा से तेरा नाम जप सकें।  
हे नानक! वह प्रभु सब जगह मौजूद है, उसकी महिमा बयान नहीं की जा सकती।6।
</details>

<details><summary>दर्पण-पदार्थ</summary>

पद्अर्थ: प्रभ बखसंद = हे बख्शनहार प्रभु! भगति वछल = हे भक्ति से प्यार करने वाले! प्रतिपाल = पालना। अधार = आसरा। पुनीत = पवित्र। हीत = हित, प्यार। निरगुनीआर = गुण हीन।7।
</details>

<details><summary>दर्पण-भाषार्थ</summary>

अर्थ: हे बख्शनहार प्रभु! हे गरीबों पे तरस करने वाले! हे भक्ति से प्यार करने वाले! हे सदा दया के घर!  
हे अनाथों के नाथ! हे गोबिंद! हे गोपाल! हे सारे शरीरों की पालना करने वाले!  
हे सब के आदि और सब में व्यापक प्रभु! हे (जगत के) मूल! ळे कर्तार! हे भक्तों की जिंदगी के आसरे!  
जो जो मनुष्य भक्ति भाव से अपने मन में तेरा प्यार टिकाता है और तुझे जपता है, वह पवित्र हो जाता है।  
हे नानक! (विनती कर और कह:) हे अकाल-पुरख! हे भगवान! हम तेरी शरण आए हैं, हम नीच हैं, अंजान हैं और गुण हीन हैं।7।
</details>

<details><summary>दर्पण-पदार्थ</summary>

पद्अर्थ: एक निमख = आँख की एक झपक। बैकुंठ = स्वर्ग। मनि = मन में। भाई = अच्छी लगी। कापर = कपड़े। संगीत = राग रंग। रसना = जीभ। नीत = नित्य, सदा। करनी = आचरन। गुरमुंत = गुरु का उपदेश।8।
</details>

<details><summary>दर्पण-भाषार्थ</summary>

अर्थ: जिस मनुष्य ने पलक झपकने मात्र समय के लिए भी प्रभु के गुण गाए हैं, उसने (मानो) सारे स्वर्ग और मोक्ष मुक्ति हासिल कर ली है।  
जिस मनुष्य के मन को प्रभु के नाम की बातें मीठी लगी हैं, उसे (मानो) अनेक राज-भोग पदार्थ और महिमा मिल गई हैं।  
जिस मनुष्य की जीभ सदा प्रभु का नाम जपती है, उसे (मानो) कई किस्म के खाने, कपड़े और राग रंग हासिल हो गए हैं।  
जिस मनुष्य के हृदय में पूरे गुरु का उपदेश बसता है, उसी का ही आचरण भला है, उसी को ही शोभा मिलती है, वही धनवान है।  
हे प्रभु! अपने संतों की संगत में जगह दे। हे नानक! (सत्संग में रहने से) सारे सुखों का प्रकाश हो जाता है।8।20।
</details>

<details><summary>दर्पण-पदार्थ</summary>

पद्अर्थ: सरगुन = त्रिगुणी माया का रूप। निरगुन = माया के तीनों गुणों से परे। निरंकार = आकार रहित। सुंन = शून्य, जहाँ कुछ ना हो। सुंन समाधी = टिकाव की वह अवस्था जहाँ शून्य हो, कोई विचार ना उठे। कीआ = पैदा किया हुआ। जापि = जप रहा है, याद कर रहा है।1।
</details>

<details><summary>दर्पण-भाषार्थ</summary>

अर्थ: निरंकार (भाव, आकार रहित अकाल पुरख) त्रिगुणी माया का रूप (भाव, जगत रूप) भी खुद ही है और माया के तीनों गुणों से परे भी खुद ही है। निर्विचार अवस्था में टिका हुआ भी स्वयं ही है। हे नानक! (ये सारा जगत) प्रभु ने खुद ही रचा है (और जगत के जीवों में बैठ के) खुद ही (अपने आप को याद कर रहा है)।1।
</details>

<details><summary>दर्पण-पदार्थ</summary>

पद्अर्थ: अकारु = स्वरूप,शकल। द्रिसटेता = दिखता। कह ते = किस (जीव) से? किसु संगि = किस के साथ? बरनु = वर्ण, रंग। चिहनु = निशान। न जापत = नहीं था प्रतीत होता, नहीं था दिखता। हरख = खुशी। सोग = चिन्ता। बिआपत = व्याप सकता था। वरतीजा = बरता।1।
</details>

<details><summary>दर्पण-भाषार्थ</summary>

अर्थ: जब (जगत के जीवों की अभी) कोई शकल नहीं दिखती थी, तब पाप या पुण्य किस जीव से हो सकता था?  
जब (प्रभु ने) खुद शून्य अवस्था में समाधि लगाई हुई थी (भाव जब अपने आप में ही मस्त था) तब (किसने) किसके साथ वैर-विरोध कमाना था?  
जब इस (जगत) का कोई रंग-रूप ही नहीं था दिखता, तब बताओ खुशी या चिन्ता किसे छू सकती थी?  
जब अकाल-पुरख केवल स्वयं ही स्वयं था, तब मोह कहाँ हो सकता था, और भ्रम-भुलेखे किसको हो सकते थे?  
हे नानक! (जगत रूपी) अपनी खेल प्रभु ने स्वयं बनाई है, (उसके बिना इस खेल को) बनाने वाला और कोई नहीं है।1।
</details>

[[0291]]
<details><summary>दर्पण-पदार्थ</summary>

पद्अर्थ: धनी = मालिक। बंध = (माया के) बंधन। मुकति = माया से मुक्ति। गनी = समझें। अगम = जिस तक पहुँच ना हो सके। अपार = बेअंत। अउतार = जनम लेने वाले। सिव = जीवात्मा। सकति = माया। कितु ठाइ = क्हाँ? चलित = तमाशे।2।
</details>

<details><summary>दर्पण-भाषार्थ</summary>

अर्थ: जब मालिक प्रभु सिर्फ (स्वयं ही) था, तब बताओ, किसे बंधनों में फंसा हुआ, और किसे मुक्त समझें?  
जब अगम और बेअंत प्रभु एक खुद ही था, तब बताओ, नर्कों और स्वर्गों में आने वाले कौन से जीव थे?  
जब सहज स्वभाव ही प्रभु निर्गुण था (त्रिगुणी माया से परे था), (भाव, जब उसने माया रची ही नहीं थी) तब बताओ, कहाँ थे जीव और कहाँ थी माया?  
जब प्रभु खुद ही अपनी ज्योति जगाए बैठा था, तब कौन निडर थे और कौन किससे डरते थे?  
हे नानक! अकाल-पुरख अगम और बेअंत है; अपने तमाश आप ही करने वाला है।2।
</details>

<details><summary>दर्पण-पदार्थ</summary>

पद्अर्थ: आसन = तख्त, स्वरूप। तह = वहाँ। त्रास = डर। जम = (सं: यम) मौत। अबिगत = (सं: अव्यक्त) अदृष्य प्रभु। अगोचर = जिस तक शारीरिक इंद्रियों की पहुँच ना हो सके। चित्र गुपत = जीवों के किए कर्मों का लेखा पूछने वाले। अगाध = अथाह। अचरजा = हैरान करने वाला। उपरजा = पैदा किया है।3।
</details>

<details><summary>दर्पण-भाषार्थ</summary>

अर्थ: जब अकाल-पुरख अपनी मौज में अपने ही स्वरूप में टिका बैठा था, तब बताओ, पैदा होना, मरना व मौत कहाँ थी?  
जब कर्तार पूरन प्रभु खुद ही था, तब बताओ, मौत का डर किस को हो सकता था?  
जब अदृष्य और अगोचर प्रभु एक खुद ही था, तब चित्रगुप्त किससे लेखा पूछ सकते थे?  
जब मालिक माया-रहित अथाह अगोचर स्वयं ही था, तो कौन माया के बंधनों से मुक्त था और कौन माया के बंधनों में बंधे हुए हैं?  
वह आश्चर्य जनक प्रभु अपने जैसा खुद ही है। हे नानक! अपना आकार उसने स्वयं ही पैदा किया है।3।
</details>

<details><summary>दर्पण-पदार्थ</summary>

पद्अर्थ: पुरखु = अकाल-पुरख। पुरखपति = पुरखों का पति, जीवों का मालिक। निरबान = वासना रहित। जगदीस = जगत की (ईश) मालिक। छल = धोखा। छिद्र = एब। कीस = किस को? त्रिपतावै = तृप्त होता है। सुमारु = अंदाजा।4।
</details>

<details><summary>दर्पण-भाषार्थ</summary>

अर्थ: जिस अवस्था में जीवों का मालिक निर्मल प्रभु स्वयं ही था वहाँ वह मैल-रहित था, तो बताओ, उसने कौन सी मैल धोनी थी?  
जहाँ माया रहित, आकार रहित और वासना रहित प्रभु ही था, वहाँ गुमान-अहंकार किसे होना था?  
जहाँ केवल जगत के मालिक प्रभु की ही हस्ती थी, वहाँ बताएं, छल और ऐब किसे लग सकते थे?  
जब ज्योति-रूप प्रभु खुद ही ज्योति में लीन था, तब किसे (माया की) भूख हो सकती थी और कौन तृप्त था?  
कर्तार खुद ही सब कुछ करने वाला और जीवों से कराने वाला है। हे नानक! कर्तार का अंदाजा नहीं लगाया जा सकता।4।
</details>

<details><summary>दर्पण-पदार्थ</summary>

पद्अर्थ: सुत = पुत्र। भाई = भ्राता। कला = ताकत। परबीन = प्रवीण, समझदार। चीन्ह = जानता, पहिचानता। आपन आपु = अपने आप को। उरिधारै = हृदय में टिकाता है। ठाकुरु = मालिक। चेरा = सेवक। कहा बीचारै = कहाँ कोई विचारता है? बिसमन बिसम = आश्चर्य से आश्चर्यजनक।5।
</details>

<details><summary>दर्पण-भाषार्थ</summary>

अर्थ: जब प्रभु ने अपनी शोभा अपने साथ बनाई थी (भाव, जब कोई और उसकी शोभा करने वाला नहीं था) तो कौन माँ, पिता, मित्र, पुत्र अथवा भाई थे?  
जब अकाल पुरख स्वयं ही सारी ताकतों में प्रवीण था, तब कहाँ कोई वेद (हिंदू धर्म पुस्तक) और कतेबों को (मुसलमानों की धर्म पुस्तकें) विचारता था?  
जब प्रभु अपने आप को खुद ही अपने आप में टिकाए बैठा था, अच्छे-बुरे शगुन (अपशगुन) कौन सोचता था? बताएं, मालिक कौन था और सेवक कौन था?  
हे नानक! (प्रभु के आगे अरदास कर और कह: हे प्रभु!) तू अपनी गति आप ही जानता है, जीव तेरी गति तलाशते हुए हैरान और आश्चर्यचकित हो रहे हैं।5।
</details>

<details><summary>दर्पण-पदार्थ</summary>

पद्अर्थ: अछल = जो छला ना जा सके, जिसे धोखा ना दिया जा सके। अछेद = जो छेदा ना जा सके। अभेद = जिसका भेद ना पाया जा सके। ऊहा = वहाँ। किसहि = कसको? आपस कउ = अपने आप को। आपहि = स्वयं ही। आदेसु = नमस्कार, प्रणाम। परवेसु = दखल, प्रभाव। अचिंतु = बेफिक्र। आपन आपु = अपने आप को। पतीआरा = पतिआने वाला। पहूचा = पहुँचा हुआ है।6।
</details>

<details><summary>दर्पण-भाषार्थ</summary>

अर्थ: जिस अवस्था में अछल-अबिनाशी और अभेद प्रभु (अपने आप में) टिका हुआ है, वहाँ किसे माया छू सकती है?  
(जब) प्रभु अपने आप को ही नमस्कार करता है, (माया के) तीन गुणों का (उस पर) असर नहीं पड़ता।  
जब भगवान केवल एक खुद ही था, तब कौन बेफिक्र था और किसको कोई चिन्ता लगती थी।  
जब अपने आप को पतियाने वाला प्रभु स्वयं ही था,तब कौन बोलता था और कौन सुनने वाला था?  
हे नानक! प्रभु बड़ा बेअंत है, सबसे ऊँचा है, अपने आप तक आप ही पहुँचने वाला है।6।
</details>

[[0292]]
<details><summary>दर्पण-पदार्थ</summary>

पद्अर्थ: परपंचु = (सं: प्रपंच) दृश्यमान संसार। बिसथारु = पसारा। कहावत = बात। बंछावत = चाहने वाला। आल जाल = घरों के बंधन। मान = आदर। अपमान = निरादरी। कीओ बख्यान = बताए गए। संकोचै = इकट्ठा करता है, समेटता है।7।
</details>

<details><summary>दर्पण-भाषार्थ</summary>

अर्थ: जब प्रभु ने स्वयं जगत की खेल रच दी, और माया के तीन गुणों का पसारा पसार दिया;  
तब ये बात चल पड़ी कि ये पाप है ये पुण्य है, तब कोई जीव नर्कों का भागी और कोई स्वर्गों का चाहवान बना।  
घरों के धंधे, माया के बंधन, अहंकार, मोह, भुलेखे, डर, दुख, सुख, आदर, निरादरी- ऐसी कई किस्मों की बातें चल पड़ीं।  
हे नानक! प्रभु स्वयं तमाशा रच के स्वयं देख रहा है। जब इस खेल को समेटता है तो एक स्वयं ही स्वयं हो जाता है।7।
</details>

<details><summary>दर्पण-पदार्थ</summary>

पद्अर्थ: अबिगतु = (सं: अव्यक्त) अदृश्य प्रभु। संत परतापि = संतों के प्रताप वास्ते, संतों की महिमा बढ़ाने के लिए। धनी = मालिक। दुहू पाख का = (संतों का प्रताप और माया का प्रभाव रूप) दानों तरफ का। बनी = फबती है। निरजोग = निर्लिप। आपन नाइ = अपने नाम में। खेल = माया की खेलों में। बेसुमार = हे बेअंत!।8।
</details>

<details><summary>दर्पण-भाषार्थ</summary>

अर्थ: जहाँ अदृश्य प्रभु है वहाँ उसका भक्त है, जहाँ भक्त है वहाँ वह प्रभु स्वयं है। हर जगह संतों की महिमा के वास्ते प्रभु जगत का पसारा पसार रहा है।  
प्रभु जी अपनी शोभा स्वयं ही जानते हैं, (संतों का प्रताप और माया का प्रभाव- इन) दोनों पक्षों का मालिक प्रभु स्वयं ही है।  
प्रभु खुद ही खेलें खेल रहा है खुद ही आनंद तमाशे कर रहा है, खुद ही रसों को भोगने वाला है और खुद ही निर्लिप है।  
जो उसे भाता है, उसे अपने नाम में जोड़ता है, और जिसको चाहता है माया की खेलें खिलाता है।  
हे नानक! (ऐसे अरदास कर और कह:) हे बेअंत! हे अथाह! हे अगनत! हे अडोल प्रभु! जैसे तू बुलाता है वैसे तेरे दास बोलते हैं।8।21।
</details>

<details><summary>दर्पण-टिप्पनी</summary>

नोट: इस अष्टपदी में इस ख्याल का खण्डन किया गया है कि जगत की रचना जीवों के कर्मों के कारण हुई। गुरु आशय अनुसार सिर्फ परमात्मा ही अनादि है। जब अभी जगत है ही नहीं था, केवल अकाल-पुरख ही था, तब ना कोई जीव था, ना ही माया थी। तब कर्मों का भी अभाव था। परमात्मा ने खुद ही ये खेल रचा। कर्मों का, नर्क-स्वर्ग का, पाप-पुण्य का सिलसिला तब से शुरू हुआ जब से जगत अस्तित्व में आया।
</details>

<details><summary>दर्पण-पदार्थ</summary>

पद्अर्थ: वरतणहार = सब जगह मौजूद। पसरिआ = सब जगह हाजिर है। कहु = कहाँ? द्रिसटार = देखने में आता है।1।
</details>

<details><summary>दर्पण-भाषार्थ</summary>

अर्थ: हे जीवों जंतुओं के पालने वाले प्रभु! तू खुद ही हर जगह में व्याप्त है। हे नानक! प्रभु स्वयं ही हर जगह मौजूद है, (उससे बिना कोई) दूसरा कहीं देखने में आया है?।1।
</details>

<details><summary>दर्पण-पदार्थ</summary>

पद्अर्थ: कथै = बोलता है। सुननैहारु = सुनने वाला। आपहि = आप ही। बिसथारु = विस्तार, पसारा, खिलारा। उपाए = पैदा करता है। लए समाए = समेट लेता है। भिंन = अलग। सूति = धागे में। बुझाए = सूझ देता है। समदरसी = सब को एक नजर से देखने वाला। जेता = जीतने वाला। तत = अस्लियत। बेता = वेक्ता, जानने वाला।1।
</details>

<details><summary>दर्पण-भाषार्थ</summary>

अर्थ: (सब जीवों में) प्रभु खुद बोल रहा है खुद ही सुनने वाला है, खुद ही एक है (सृष्टि रचने से पहले), और खुद ही (जगत को अपने में) समेट लेता है।  
(हे प्रभु!) तुझसे अलग कुछ नहीं है, तूने (अपने हुक्म-रूप) धागे में सारे जगत को परो रखा है।  
जिस मनुष्य को प्रभु जी स्वयं सूझ बख्शते हैं, वह मनुष्य प्रभु का सदा-स्थिर रहने वाला नाम हासिल कर लेता है।  
वह मनुष्य सबकी ओर एक नजर से देखता है, अकाल-पुरख का महिरम हो जाता है। हे नानक! वह सारे जगत का जीतने वाला है।1।
</details>

<details><summary>दर्पण-पदार्थ</summary>

पद्अर्थ: हाथ = वश में। को = का। नाथु = मालिक। मनहु = मन से। बिसारै = भुला देता है। तजि = छोड़ के। अवर कह = और कहाँ? को = कोई मनुष्य। सभ सिरि = सभी के सिर पर। निरंजन राइ = वह राजा जो माया के प्रभाव से परे है।2।
</details>

<details><summary>दर्पण-भाषार्थ</summary>

अर्थ: सारे जीव-जंतु उस प्रभु के वश में हैं, वह दीनों पर दया करने वाला है, और, अनाथों का मालिक है।  
जिस जीव की प्रभु स्वयं रक्षा करता है उसको कोई मार नहीं सकता। मरा हुआ (तो) वह जीव है जिसको प्रभु भुला देता है।  
उस प्रभु को छोड़ के और कहाँ कोई जाए? सब जीवों के सिर पर एक स्वयं प्रभु ही है जो माया के प्रभाव से परे है।  
उस प्रभु को अंदर बाहर सब जगह अंग-संग जानो, जिसके वश में सब जीवों की जिंदगी का भेद है।  
हे नानक! (कह: हे प्रभु!) सेवक उससे सदके हैं जो गुणों का खजाना है, बेअंत है और अपार है।2।
</details>

<details><summary>दर्पण-पदार्थ</summary>

पद्अर्थ: पूरि रहे = सब जगह व्यापक है। अंतरजामी = दिल की जानने वाला। जीअन = जीवों को। बहु भाति = कई तरीकों से। बिस्वासु = विश्वास, यकीन, श्रद्धा।3।
</details>

<details><summary>दर्पण-भाषार्थ</summary>

अर्थ: दया के घर प्रभु जी हर जगह मौजूद हैं, और सब जीवों पर मेहर करते हैं।  
प्रभु अपने खेल खुद जानता है, सबके दिल की जानने वाला प्रभु हर जगह मौजूद है।  
जीवों को कई तरीकों से पालता है, जो जो जीव उसने पैदा किया है, वह उसी प्रभु को स्मरण करता है।  
जिस पर प्रसन्न होता है उसको साथ जोड़ लेता है, (जिस पर प्रसन्न होता है) वह उसके गुण गा गा के उसकी भक्ति करते हैं।  
हे नानक! जिस मनुष्य ने मन में श्रद्धा धार के प्रभु को (सचमुख अस्तित्व वाला) मान लिया है, उस ने एक कर्तार को ही पहिचाना है।3।
</details>

<details><summary>दर्पण-पदार्थ</summary>

पद्अर्थ: नाइ = नाम में। बूझि = समझ के। परम पदु = ऊँचा दर्जा। इस ते ऊपरि = उससे ऊपर, इससे बढ़िया। जा के मनि = जिस के मन में। आपहि = आप ही।4।
</details>

<details><summary>दर्पण-भाषार्थ</summary>

अर्थ: (जो) सेवक एक प्रभु के नाम में टिका हुआ है, उसकी आस कभी खाली नहीं जाती।  
सेवक को ये फबता है कि सब की सेवा करे। प्रभु की रजा समझ के उसे ऊँचा दर्जा मिल जाता है।  
जिस के मन में अकाल-पुरख बसता है, उन्हें इस (नाम-स्मरण) से बड़ा और कोई विचार नहीं सूझता।  
(माया के) बंधन तोड़ के वे निर्वैर हो जाते हैं और हर वक्त सतिगुरु के चरण पूजते हैं।  
वह मनुष्य इस जनम में सुखी हैं, और परलोक में सुखी होते हैं (क्योंकि) हे नानक! प्रभु ने,खुद उनको (अपने साथ) मिला लिया है।4।
</details>

[[0293]]
<details><summary>दर्पण-पदार्थ</summary>

पद्अर्थ: अनंद = खुशियां। प्रभ गुन = प्रभु के गुण। परमानंद = सबसे ऊँची खुशी वाला। उधारु = बचाव। सुआउ = साधन, ढंग। तरन = बचाना।5।
</details>

<details><summary>दर्पण-भाषार्थ</summary>

अर्थ: परम खुशियों वाले प्रभु की महिमा करो, सत्संग में मिल के ये (आत्मिक) आनंद लो।  
प्रभु के नाम के भेद को विचारो और इस (मनुष्य-) शरीर का बचाव करो जो बड़ी मुश्किल से मिलता है।  
अकाल-पुरख के गुण गाओ जो अमर करने वाले वचन हैं, जिंदगी को (विकारों से) बचाने का यही तरीका है।  
आठों पहर प्रभु को अपने अंग-संग देखो (इस तरह) अज्ञानता मिट जाएगी और (माया वाला) अंधेरा नाश हो जाएगा।  
हे नानक! (सतिगुरु का) उपदेश सुन के हृदय में बसाओ (इस तरह) मन-मांगी मुरादें मिलेंगीं।5।
</details>

<details><summary>दर्पण-पदार्थ</summary>

पद्अर्थ: हलतु = (सं: अत्र) ये लोक। पलतु = (सं: परत्र) परलोक। उरि धारि = हृदय में टिकाओ। दीखिआ = शिक्षा। जिसु मनि = जिस (मनुष्य) के मन में। तिसु = उसे। परीखिआ = परख, समझ। वापारी = हे बंजारे जीव! निबहै = सफल हो जाए, निभ जाए। खेप = सौदा। बहुरि = फिर, दुबारा। साचु = सदा सिथर रहने वाला प्रभु।6।
</details>

<details><summary>दर्पण-भाषार्थ</summary>

अर्थ: प्रभु का नाम अंदर हृदय में टिकाओ, (इस तरह) लोक और परलोक दोनों सुधार लो।  
पूरे सतिगुरु की शिक्षा भी पूर्ण (भाव, संपूर्ण, मुकम्मल) होती है, जिस मनुष्य के मन में (ये शिक्षा) बसती है उसको सदा स्थिर रहने वाला प्रभु समझ जाता है।  
मन और शरीर के द्वारा ध्यान जोड़ के नाम जपो, दुख-दर्द और मन से डर दूर हो जाएगा।  
हे बंजारे जीव! सच्चा वणज करो, (नाम रूपी सच्चे व्यापार से) तुम्हारा सौदा प्रभु की दरगाह में बिक जाएगा।  
हे नानक! मन में एक अकाल-पुरख का आसरा रखो, बार-बार जनम-मरन का चक्कर नहीं रहेगा।6।
</details>

<details><summary>दर्पण-पदार्थ</summary>

पद्अर्थ: तिस ते = उस प्रभु से। कहा = कहाँ? उबरै = बचता है। न पहुँचनहारु = बराबरी नहीं कर सकता। ठाढा = खड़ा। सूरा = सुरमा, शूरवीर। ता कै = उसके अंदर।7।
</details>

<details><summary>दर्पण-भाषार्थ</summary>

अर्थ: उस प्रभु से परे कहाँ कोई जीव जा सकता है? जीव बचता ही राखनहार प्रभु को स्मरण करके है।  
जो मनुष्य निरभउ अकाल-पुरख को जपता है, उसका डर मिट जाता है, (क्योंकि) प्रभु की मेहर से ही बंदा (डर से) निजात पाता है।  
जिस बंदे की प्रभु रक्षा करता है, उसे कोई दुख नहीं छूता, नाम जपने से मन में सुख पैदा होता है।  
(नाम स्मरण करने से) चिन्ता दूर हो जाती है, अहंकार मिट जाता है, उस मनुष्य की कोई बराबरी ही नहीं कर सकता।  
हे नानक! जिस आदमी के सिर पर सूरमा सतिगुरु (रक्षक बन के) खड़ा हुआ है, उसके सारे काम रास आ जाते हैं।7।
</details>

<details><summary>दर्पण-पदार्थ</summary>

पद्अर्थ: जा की द्रिसटि = जिसकी नजर में। दरसनु पेखत = दीदार करके। अनूप = लासानी, बेमिसाल, अति सुंदर। सफल दरसनु = जिसका दीदार मुरादें पूरी करने वाला है। धंनु = मुबारक। परवानु = स्वीकार। प्रधानु = सब से बड़ा। ता कै निकटि = उसके नजदीक। अमरा पदु = सदा कायम रहने वाला दर्जा।8।
</details>

<details><summary>दर्पण-भाषार्थ</summary>

अर्थ: जिस प्रभु की समझ पूरन (infallible, अचूक) है, जिसकी नजर में से अमृत बरसता है, उसका दीदार करने से जगत का उद्धार होता है।  
जिस प्रभु के कमलों (जैसे) अति सुंदर चरण हैं, उसका रूप सुंदर है, और, उसका दीदार मुरादें पूरी करने वाला है।  
वह अकाल-पुरख घट घट की जानने वाला और सबसे बड़ा है, उसका सेवक (दरगाह में) स्वीकार हो जाता है (तभी तो) उसकी सेवा मुबारक है।  
जिस मनुष्य के हृदय में (ऐसा प्रभु) बसता है वह (फूल जैसा) खिलता है, उसके नजदीक काल (भी) नहीं आता (भाव, मौत का डर उसे छूता नहीं)।  
हे नानक! जिस मनुष्यों ने सत्संग में प्रभु को स्मरण किया है, वे जनम मरण से रहित हो जाते हैं, और सदा कायम रहने वाला दरजा हासिल कर लेते हैं।8।22।
</details>

<details><summary>दर्पण-पदार्थ</summary>

पद्अर्थ: अंजनु = सुरमा। गुरि = गुरु ने। अंधेर बिनासु = अंधेरे का नाश। संत भेटिआ = गुरु को मिला। मनि = मन में। परगासु = प्रकाश।1।
</details>

<details><summary>दर्पण-भाषार्थ</summary>

अर्थ: (जिस मनुष्य को) सतिगुरु ने ज्ञान का सुरमा बख्शा है, उसके अज्ञान (रूपी) अंधेरे का नाश हो जाता है।  
हे नानक! (जो मनुष्य) अकाल-पुरख की मेहर से गुरु को मिला है, उसके मन में (ज्ञान का) प्रकाश हो जाता है।1।
</details>

<details><summary>दर्पण-पदार्थ</summary>

पद्अर्थ: अंतरि = (अपने) अंदर। नाना = कई किस्म के। द्रिसटाहि = देखने में आते हैं। समग्री = पदार्थ। एकसु = एक ही। घट माहि = घट में। एकसु घट माहि = एक (प्रभु) में ही! बिस्रामु = ठिकाना। सुंन समाधि = वह समाधि जिसमें कोई विचार ना उठे। अनहद = एक रस, लगातार। तह = वहाँ, उस शरीर में। नाद = आवाज, राग। बिसमाद = आश्चर्य।1।
</details>

<details><summary>दर्पण-भाषार्थ</summary>

अर्थ: (जिस मनुष्य ने) गुरु की संगति में (रह के) अपने अंदर अकाल-पुरख को देखा है, उसे प्रभु का नाम प्यारा लग जाता है।  
(जगत के) सारे पदार्थ (उसे) एक प्रभु में ही (लीन दिखते हैं), (उस प्रभु से ही) अनेक किस्मों के रंग तमाशे (निकले हुए) दिखते हैं  
(उस मनुष्य के) शरीर में प्रभु के उस नाम का ठिकाना (हो जाता है) जो (मानो, जगत के) नौ ही खजानों (के बराबर) है और अमृत है।  
उस मनुष्य के अंदर शून्य-समाधि की अवस्था (निरंतर-निर्विघ्न तवज्जो) बना रहती है, और, ऐसा आश्चर्य एक-रस राग (-रूपी आनंद बना रहता है) जिसका बयान नहीं हो सकता।  
(पर) हे नानक! ये (आनंद) उस मनुष्य ने देखा है जिसे प्रभु खुद दिखाता है (क्योंकि) उस मनुष्य को (उस आनंद की) समझ देता है।1।
</details>

[[0294]]
<details><summary>दर्पण-पदार्थ</summary>

पद्अर्थ: धरनि = धरती। पइआल = पाताल। सरब लोक = सारे भवनों में। बनि = जंगल में। तिनि = तृण में, घास आदि में। परबति = पर्वत में। आगिआ = आज्ञा, हुक्म। करमु = काम। बैसंतर = आग। कुंट = कूट। दिस = दिशा, तरफ। भिंन = भिन्न, अलग।2।
</details>

<details><summary>दर्पण-भाषार्थ</summary>

अर्थ: वह बेअंत भगवान अंदर-बाहर (सब जगह) हरेक शरीर में मौजूद है।  
धरती, आकाश व पाताल में है, सारे भवनों में मौजूद है और सब की पालना करता है।  
वह पारब्रहम जंगल में है, घास (आदि) में है और पर्वत में है; जैसा वह हुक्म करता है, वैसा ही (जीव) काम करता है।  
पवन में, पानी में, आग में चहुँ कुंटों में दसों दिशाओं में (सब जगह) समाया हुआ है।  
कोई (भी) जगह उस प्रभु से अलग नहीं है; (पर) हे नानक! (इस निश्चय का) आनंद गुरु की कृपा से ही मिलता है।2।
</details>

<details><summary>दर्पण-पदार्थ</summary>

पद्अर्थ: ससीअरु = (सं: शशधर) चंद्रमा। सूर = (सं: सूर्य) सूरज। नखत्र = (सं: नक्षत्र) तारे। सभु को = हरेक जीव। कला = देखते। करि = रच के। मोलि = मूल्य से। गुणह अमोल = अमूल्य गुणों वाला। धारि रहिओ = आसरा दे रहा है। ओति प्रोति = ताने बाने की तरह। बिसासु = विश्वास, यकीन।3।
</details>

<details><summary>दर्पण-भाषार्थ</summary>

अर्थ: वेदों में, पुराणों में, स्मृतियों में (उसी प्रभु को) देखो; चंद्रमा, सूरज, तारों में भी एक वही है।  
हरेक जीव अकाल-पुरख की ही बोली बोलता है; (पर सब में विद्यमान होते हुए भी) वह आप अडोल है कभी डोलता नहीं।  
सारी ताकतें रच के (जगत की) खेलें खेल रहा है, (पर वह) किसी मूल्य से नहीं मिलता (क्योंकि) अमूल्य गुणों वाला है।  
जिस प्रभु की ज्योति सारी ही ज्योतियों में (जल रही है) वह मालिक ताने बाने की तरह (सबको) आसरा दे रहा है।  
(पर) हे नानक! (अकाल-पुरख की इस सर्व-व्यापक हस्ती का) ये यकीन उन मनुष्यों के अंदर बनता है जिनका भ्रम गुरु की कृपा से मिट जाता है।3।
</details>

<details><summary>दर्पण-पदार्थ</summary>

पद्अर्थ: पेखनु = देखना। सभु = सारा, हर जगह। सभि = सारे। धरम = धर्म के ख्याल। सुभ = शुभ। जिनि = जिस (साधु) ने। रहत = रहनी। सभि सति बचन = सारे सचचे वचन। मोही = मस्त हो जाती है। सभ = सारी सृष्टि।4।
</details>

<details><summary>दर्पण-भाषार्थ</summary>

अर्थ: संत जन हरेक जगह अकाल-पुरख को ही देखते हैं, उनके हृदय में सारे (विचार) धर्म के ही (उठते हैं)।  
संत जन भले वचन ही सुनते हैं और सर्व-व्यापक अकाल-पुरख के साथ जुड़े रहते हैं।  
जिस जिस संत जन ने (प्रभु को) जान लिया है उसकी रहनी ही ये हो जाती है कि वह सदा सच्चे वचन बोलता है।  
(और) जो कुछ (प्रभु के द्वारा) होता है उसी को सुख मानता है, सब काम करने वाला और (जीवों से) करवाने वाला प्रभु को ही जानता है।  
(साधु जनों के लिए) अंदर बाहर (सब जगह) वही प्रभु बसता है। (प्रभु के सर्व-व्यापी) दर्शन करके सारी सृष्टि मस्त हो जाती है।4।
</details>

<details><summary>दर्पण-पदार्थ</summary>

पद्अर्थ: सति = अस्तित्व वाला। उतपति = उत्पक्ति, पैदायश, सृष्टि। जिस भावै = अगर उस प्रभु को ठीक लगे। कला = ताकत। निकटि = नजदीक। भरपूरि = व्यापक। अंतरगति = अंदर की ऊँची अवस्था। जनाए = सुझाता है।5।
</details>

<details><summary>दर्पण-भाषार्थ</summary>

अर्थ: प्रभु स्वयं हस्ती वाला है, जो कुछ उसने पैदा किया है वह सब अस्तित्व वाला है (भाव, भ्रम भुलेखा नहीं) सारी सृष्टि उस प्रभु से हुई है।  
अगर उसकी रजा हो तो जगत का पसारा कर देता है, अगर उसे भाए, तो फिर एक खुद ही खुद हो जाता है।  
उसकी अनेक ताकतें हैं, किसी का बयान नहीं हो सकता, जिस पर प्रसन्न होता है उसे अपने साथ मिला लेता है।  
वह प्रभु कितनों के नजदीक, और कितनों से दूर कहा जा सकता है? वह प्रभु खुद ही हर जगह मौजूद है।  
जिस मनुष्य को प्रभु स्वयं ही अंदर की उच्च अवस्था सुझाता है, हे नानक! उस मनुष्य को (अपनी इस सर्व-व्यापक की) समझ बख्शता है।5।
</details>

<details><summary>दर्पण-पदार्थ</summary>

पद्अर्थ: भूत = जीव। वरतारा = मौजूद है, बरत रहा है। नैन = आँखें। तना = शरीर। जस = शोभा। खेलु = तमाशा। आगिआकारी = हुक्म में चलने वाली। मधि = में, अंदर। अलिपतो = निर्लिप।6।
</details>

<details><summary>दर्पण-भाषार्थ</summary>

अर्थ: सारे जीवों में प्रभु स्वयं ही बरत रहा है, (उन जीवों की) सारी आँखों में से प्रभु खुद ही देख रहा है। (जगत के) सारे पदार्थ जिस प्रभु के शरीर हैं, (सब में व्यापक हो के) वह अपनी शोभा आप ही सुन रहा है।  
(जीवों का) पैदा होना मरना प्रभु ने एक खेल बनाई है और अपने हुक्म में चलने वाली माया बना दी है।  
हे नानक! (जीव) अकाल-पुरख के हुक्म में पैदा होता है और हुक्म में मरता है, जब उसकी रजा होती है तो उनको अपने में लीन कर लेता है।6।
</details>

<details><summary>दर्पण-पदार्थ</summary>

पद्अर्थ: इस ते = इस (प्रभु) से। ओरै = (ईश्वर से) उरे, रब के बिना। किनै = किसी ने। करतूति = काम। नीकी = अच्छी। जी की = दिल की। साचु = अस्तित्व वाला। सभ = सारी रचना। ओति पोति = ताने पेटे की तरह। मिति = मिनती।7।
</details>

<details><summary>दर्पण-भाषार्थ</summary>

अर्थ: जो कुछ प्रभु की ओर से होता है (जीवों के लिए) बुरा नहीं होता; और प्रभु के बिना, बताओ किसी ने कुछ कर दिखाया है?  
प्रभु खुद ठीक है, उसका काम भी ठीक है, अपने दिल की बात वह खुद ही जानता है।  
स्वयं हस्ती वाला है, सारी रचना जो उसके आसरे है, वह भी अस्तित्व वाली है (भ्रम नहीं), ताने-पेटे की तरह उसने अपने साथ मिलाई हुई है।  
वह प्रभु कैसा है और कितना बड़ा है, ये बात बयान नहीं हो सकती, कोई दूसरा (अलग) हो तो समझ सके।  
प्रभु का किया हुआ सब कुछ (जीवों को) सिर-माथे मानना पड़ता है, (पर) हे नानक! यह पहिचान गुरु की कृपा से आती है।7।
</details>

[[0295]]
<details><summary>दर्पण-पदार्थ</summary>

पद्अर्थ: कुलवंतु = अच्छे कुल वाला। पतिवंतु = इज्ज़त वाला। जीवन मुकति = जिसने जीते जी ही (माया के बंधनों से) मुक्ति पा ली है। जिसु रिदै = जिस के हृदय में। धंनु = मुबारिक। सुआउ = प्रयोजन, उद्देश्य। चिति = चिक्त में।8।
</details>

<details><summary>दर्पण-भाषार्थ</summary>

अर्थ: जो मनुष्य प्रभु से सांझ पा लेता है उसे सदा सुख होता है, प्रभु उसे अपने साथ आप मिला लेता है।  
जिस मनुष्य के हृदय में भगवान बसता है, वह जीवित ही मुक्त हो जाता है, वह धन वाला, कुल वाला और इज्ज़त वाला बन जाता है।  
जिस मनुष्य की मेहर से सारा जगत का ही उद्धार होता है, उसका (जगत में) आना मुबारक है।  
ऐसे मनुष्य के आने का यही उद्देश्य है कि उसकी संगति में (रह के और मनुष्यों को प्रभु का) नाम चेते आता है।  
वह मनुष्य खुद (माया से) आजाद है, जगत को भी आजाद करता है; हे नानक! ऐसे (उत्तम) मनुष्य को हमारा सदा प्रणाम है।8।23।
</details>

<details><summary>दर्पण-पदार्थ</summary>

पद्अर्थ: पूरा = संपूर्ण, सदा कायम रहने वाला। पूरा जा का नाउ = जिसका नाम सदा कायम रहने वाला है, अटल नाम वाला। आराधिआ = (जिस मनुष्य ने) स्मरण किया है। पूरा पाइआ = (उसको) पूरन प्रभु मिल गया है। नानक = हे नानक! गाउ = (तू भी) गा।1।
</details>

<details><summary>दर्पण-भाषार्थ</summary>

अर्थ: (जिस मनुष्य ने) अटल नाम वाले पूरन प्रभु को स्मरण किया है, उसे वह पूरन प्रभु मिल गया है, (इस वास्ते) हे नानक! तू भी पूरन प्रभु के गुण गा।1।
</details>

<details><summary>दर्पण-पदार्थ</summary>

पद्अर्थ: निकटि = नजदीक। करि = कर के। पेखु = देख। मन अंतर की = मन के अंदर की। चिंद = चिन्ता। अनित = ना नित्य रहने वालियां। तरंग = लहरें। मन = हे मन! आपु छोडि = अपना आप छोड़ के। अगनि सागरु = (विकारों की) आग का समुंदर। भंडार = खजाने।1।
</details>

<details><summary>दर्पण-भाषार्थ</summary>

अर्थ: (हे मन!) पूरे सतिगुरु की शिक्षा सुन, और, अकाल-पुरख को (हर जगह) नजदीक जान के देख।  
(हे भाई!) हर दम प्रभु को याद कर, (ताकि) तेरे मन के अंदर की चिन्ता मिट जाए।  
हे मन! नित्य ना रहने वाली (चीजों की) आशाओं की लहरें त्याग दे, और संत जनों के पैरों की ख़ाक मांग।  
(हे भाई!) स्वैभाव छोड़ के (प्रभु के आगे) अरदास कर, (और इस तरह) साधसंगति में (रह के) (विकारों की) आग के समुंदर से पार लांघ।  
हे नानक! प्रभु-नाम-रूपी धन के खजाने भर ले और पूरे सतिगुरु को नमस्कार कर।1।
</details>

<details><summary>दर्पण-पदार्थ</summary>

पद्अर्थ: खेम = (सं: क्षेम) अटल सुख। कुसल = (सं: कुशल) सुख शांति, आसान जीवन। सहज = आत्मिक अडोलता। निवारि = हटा के। उधारहु = बचा ले। जीउ = जिंद। चिति = चिक्त में। चितवहु = सोचो। दुख भंजन = दुखों को नाश करने वाला। जीअ का = जिंद का। अधार = आसरा।2।
</details>

<details><summary>दर्पण-भाषार्थ</summary>

अर्थ: (हे भाई!) साधु-संगत में परम-सुख प्रभु को स्मरण कर, (इस तरह) अटल सुख, आसान जीवन और आत्मिक अडोलता के आनंद प्राप्त होंगे।  
गोबिंद के गुण गा (नाम-) अमृत का रस पी, (इस प्रकार) नर्कों को दूर करके जीवात्मा को बचा ले।  
जिस एक अकाल-पुरख के अनेक रंग हैं, उस एक प्रभु का ध्यान चिक्त में धर।  
दीनों पर दया करने वाला गोपाल दामोदर दुखों का नाश करने वाला सब में व्यापक और मेहर का जो घर है।  
हे नानक! उस का नाम बारंबार याद कर, जिंद का आसरा ये नाम ही है।2।
</details>

<details><summary>दर्पण-पदार्थ</summary>

पद्अर्थ: सलोक = महिमा की वाणी। अमुलीक = अमोलक। लोकह निसतार = लोगों का निसतारा। सफल = पूरी मुरादों वाला। हरि रंगु = प्रभु का प्यार। जै जै सबदु = फतह की आवाज, जैकार के नाद। अनाहदु = एक रस, सदा। गाजै = गरजते हैं, नूर प्रगट करता है। महांत = उच्च करणी वाला मनुष्य।3।
</details>

<details><summary>दर्पण-टिप्पनी</summary>

नोट: ‘एहि’ है ‘इह/यह’ का बहुवचन।
</details>

<details><summary>दर्पण-भाषार्थ</summary>

अर्थ: साधु (गुरु) के वचन सबसे अच्छी महिमा की वाणी है, ये अमूल्य लाल हैं, अमोलक रत्न हैं।  
(इन वचनों को) सुनने से और कमाने से बेड़ा पार होता है, (जो कमाता है) वह स्वयं तैरता है और लोगों का भी निस्तारा करता है।  
जिस मनुष्य के मन में प्रभु के लिए प्यार बन जाता है, उसकी जिंदगी पूरी मुरादों वाली होती है उसकी संगति औरों की भी मुरादें पूरी करती है।  
(उसके अंदर) जै-जैकार की गूँज हमेशा चलती रहती है जिसे सुन के (भाव महिसूस करके) वह खुश होता है (क्योंकि) प्रभु (उसके अंदर) अपना नूर रौशन करता है।  
गोपाल, प्रभु की ऊँची करणी वाले बंदे के माथे पर प्रगट होते हैं, हे नानक! ऐसे मनुष्य के साथ और कई मनुष्यों का बेड़ा पार होता है।3।
</details>

<details><summary>दर्पण-पदार्थ</summary>

पद्अर्थ: सरनि = (सं: शरण्य = fit to protect) दर आए की रक्षा करने में समर्थ। जोगु = समर्थ। प्रभ = हे प्रभु! सभ रेन = सब के पैरों की ख़ाक। आल जंजाल = घर के धंधे। बिकार ते = विकारों से। रहते = बच गए हैं। रसना = जीभ से। प्रभि = प्रभु ने। खेप = लादा हुआ सौदा, किया हुआ व्यापार। निबही = स्वीकार हो गई।4।
</details>

<details><summary>दर्पण-भाषार्थ</summary>

अर्थ: हे प्रभु! ये सुन के तू दर आए की बाँह थामने में समर्थ है, हम तेरे दर पर आए थे, तूने मेहर करके (हमें) अपने साथ मिला लिया है।  
(अब हमारे) वैर मिट गए हैं, हम सब के पैरों की ख़ाक हो गए हैं (अब) साधु-संगत में अमर करने वाला नाम जप रहे हैं।  
गुरदेव जी (हमारे पर) प्रसन्न हो गए हैं, इस वास्ते (हमारी) सेवकों की सेवा सफल हो गई है।  
(हम अब) घर के धंधों और विकारों से बच गए हैं, प्रभु का नाम सुन के जीभ से (भी) उचारते हैं।  
हे नानक! प्रभु ने मेहर करके (हम पर) दया की है, और हमारा किया हुआ व्यापार दरगाह में स्वीकार हो गया है।4।
</details>

<details><summary>दर्पण-पदार्थ</summary>

पद्अर्थ: सावधान = ध्यान से, अवधान सहित। एकागर = एकाग्र, एक निशाने पर टिका हुआ। सहज = अडोल अवस्था। गोबिंद गुन = प्रभु के गुण। निधान = (गुणों का) खजाना। प्रधान = सब से बड़ा। लोइ = जगत में, लोक में। प्रगटु = प्रसिद्ध, मशहूर। आवन जानु = आना-जाना, पैदा होना मरना। जिसहि = जिसे। परापति होइ = प्राप्त होती है, मिलती है, दाति होती है।5।
</details>

<details><summary>दर्पण-भाषार्थ</summary>

अर्थ: हे संत मित्र! ध्यान से चिक्त के एक निशाने पर टिका के अकाल-पुरख की महिमा करो।  
प्रभु की महिमा और प्रभु का नाम अडोल अवस्था (का कारण है, और) सुखों की मणि (रतन) है, जिसके मन में (नाम) बसता है वह (गुणों का) खजाना हो जाता है।  
उस मनुष्य की सारी इच्छाएं पूरी हो जाती हैं, वह आदमी सबसे बड़ा बन जाता है, और सारे जगत में प्रसिद्ध हो जाता है।  
उसको ऊँचे से ऊँचा ठिकाना मिल जाता है, दुबारा उसे जनम मरन (का चक्कर नहीं) व्यापता।  
हे नानक! जिस मनुष्य को (धुर से ही) ये दाति मिलती है, वह मनुष्य प्रभु का नाम-रूपी धन कमा के (जगत से) जाता है।5।
</details>

[[0296]]
<details><summary>दर्पण-पदार्थ</summary>

पद्अर्थ: खेम = अटल सुख। सांति = मन का टिकाव। रिधि = योग की ताकतें। नव निधि = नौ खजाने, जगत के सारे ही पदार्थ। सिधि = करामातें। तह = वहाँ, उस मनुष्य में। कमल प्रगास = हृदय रूपी कमल के फूल का खिलना। सभ कै मधि सगल ते उदास = सब के बीच में रहता हुआ भी सब से उपराम। तत का बेता = प्रभु का महिरम, (जगत के) मूल तत्व को जानने वाला। समदरसी = (सभी को) एक सा देखने वाला। इह फल = ये सारे फल (जिनका ऊपर जिक्र किया गया है)। मुखि = मूह से। भने = उचारने से।6।
</details>

<details><summary>दर्पण-भाषार्थ</summary>

अर्थ: अटल सुख मन का टिकाव, रिद्धियां और नौ खजाने, अक्ल, ज्ञान और सारी ही करामातें उस मनुष्य में (आ जाती हैं)।  
विद्या, तप, जोग, अकाल-पुरख का ध्यान, श्रेष्ठ ज्ञान, बढ़िया से बढ़िया (भाव, तीर्थों का) स्नान;  
(धर्म, अर्थ, काम, मोक्ष) चारों पदार्थ, हृदय कमल का खिलना; सभी में रहते हुए भी सभी से उपराम रहना;  
सुंदर, समझदार, (जगत के) मूल तत्व को जानने वाला, सब को ऐक जैसा जानना और सब को एक नजर से देखना;  
ये सारे फल; हे नानक! उस मनुष्य के अंदर आ बसते हैं; जो गुरु के शब्द और प्रभु का नाम मुँह से उचारता है और मन लगा के सुनता है।6।
</details>

<details><summary>दर्पण-पदार्थ</summary>

पद्अर्थ: जुग = (सं: युग) जिंदगी का समय। गति = उच्च अवस्था। बाणी = (नाम जपने वाले की) वाणी, वचन। गुण गोबिंद = गोबिंद के गुण। नाम धुनि = प्रभु के नाम की धुनि, नाम की लहर। बखाणी = कही है। मतांत = मतों का अंत, मतों का नतीजा। करम = बख्शिश। प्रभि = प्रभु ने। कोइ = अगर कोई मनुष्य।7।
</details>

<details><summary>दर्पण-भाषार्थ</summary>

अर्थ: जो भी मनुष्य इस नाम को (जो गुणों का) खजाना है, जपता है, सारी उम्र उसकी उच्च आत्मिक अवस्था बनी रहती है।  
उस मनुष्य के (साधारण) वचन भी गोबिंद के गुण और नाम की लहर के ही होते हैं, स्मृतियों, शास्त्रों और वेदों ने भी यही बात कही है।  
सारे मतों का निचोड़ प्रभु का नाम ही है, इस नाम का निवास प्रभु के भक्त के मन में होता है।  
(जो मनुष्य नाम जपता है उस के) करोड़ों पाप सत्संग में रह के मिट जाते हैं, गुरु की कृपा से वह मनुष्य जमों से बच जाता है।  
(पर) हे नानक! जिस के माथे पर प्रभु ने (नाम की) बख्शिश के लेख लिख धरे हैं, वह मनुष्य गुरु की शरण आते हैं।7।
</details>

<details><summary>दर्पण-पदार्थ</summary>

पद्अर्थ: ततकाल = (सं: तद्+कालं, तत्कालं = instantly, at that time) उसी समय। ता की बानी = उस मनुष्य के वचन। करम = काम। इह गुणि = इस गुण के कारण। सुखमनी = सुखों की मणि। देह = शरीर।8।
</details>

<details><summary>दर्पण-भाषार्थ</summary>

अर्थ: जिस मनुष्य के मन में (नाम) बसता है जो प्रीत लगा के (नाम) सुनता है, उस को प्रभु याद आता है;  
उस मनुष्य के पैदा होने मरने के कष्ट काटे जाते हैं, वह इस दुर्लभ मानव-शरीर को उसी वक्त (विकारों से) बचा लेता है।  
उसकी बेदाग शोभा और उसकी वाणी (नाम-) अमृत से भरपूर होती है, (क्योंकि) उसके मन में प्रभु का नाम ही बसा रहता है।  
दुख, रोग, डर और वहम उसके नाश हो जाते हैं, उसका नाम ‘साधु’ पड़ जाता है और उसके काम (विकारों की) मैल से साफ होते हैं।  
सबसे ऊँची शोभा उसको मिलती है। हे नानक! इस गुण के कारण (प्रभु का) नाम सुखों की मणी है (भाव, सर्वोक्तम सुख है)।8।24।
</details>

<details open><summary>विश्वास-प्रस्तुतिः</summary>

थिती गउड़ी महला ५ ॥ सलोकु ॥
</details>

<details><summary>मूलम्</summary>

थिती गउड़ी महला ५ ॥ सलोकु ॥
</details>

<details><summary>दर्पण-पदार्थ</summary>

सलोकु: जलि = पानी। थलि = धरती पर। महीअलि = मही तलि, धरती के तल पर, पाताल में, आकाश में। भांति = तरीके। पसरिआ = पसरा हुआ, खिलरा हुआ। एकंकारु = एक अकाल-पुरख।1।
</details>

<details><summary>दर्पण-टिप्पनी</summary>

नोट: ‘थिती’ शब्द ‘थिति’ का बहुवचन; जैसे ‘राति’ से ‘राती’, ‘रुति’ से ‘रुती’।  
नोट: अमावस्या के बाद चंद्रमा धीरे-धीरे एक-एक ‘कला’ करके बढ़न शुरू होता है और चौदह दिनों में मुकम्मल होता है, जिसे पूरनमासी कहते हैं। पूरनमासी के बाद एक-एक ‘कला’ करके घटना शुरू हो जाता है, और आखिर अमावस की रात को पूरी तरह अलोप हो जाता है। ‘थिति’ की संस्कृत शब्द ‘तिथि’ है, भाव चंद्रमा के घटने-बढ़ने का हिसाब दिवस। इनके नाम हैं: एकम, दूज, तीज, चतुर्थी, पंचमी, खट, सप्तमी, अष्टमी, नौमी, दसमी, एकादशी, द्वादशी, त्रियोदशी, चौदश, पूरनमाशी। पूरनमाशी के बाद फिर उसी तरह एकम, दूज आदि से चल के आखिर पर अमावस।
</details>

<details><summary>दर्पण-भाषार्थ</summary>

अर्थ: सलोकु: हे नानक! सारे जगत को पैदा करने वाला मालिक प्रभु जल में, धरती में और आकाश में भरपूर है, वह एक अकाल-पुरख अनेक ही तरीकों से (जगत में हर जगह) बिखरा हुआ है।
</details>

<details><summary>दर्पण-पदार्थ</summary>

पउड़ी: एकम = पूरनमाशी से अगली ‘तिथि’ जब चंद्रमा की एक कला कम हो जाती है और चंद्रमा का आकार पूरे आकार से चौदहवाँ हिस्सा रौशन नहीं रहता। करउ = करूँ, मैं करता हूँ।  
बंदना = नमस्कार। परउ = मैं पड़ता हूँ। ता की = उस (परमात्मा) की। जा ते = जिस (परमात्मा) से। कुंट = कूट, पासे। दह दिसि = दसों दिशाओं में (चढ़ता, उतरता, दक्षिण, पहाड़, चारों कोने, ऊपर, नीचे)। सुने = सुन के। पतित उधारन = (विकारों में) गिरे हुए को बचाने वाला। भै हरन = (सारे) डर दूर करने वाला। सागर = समुंदर। भुगता = (सब जीवों में व्यापक हो के) भोगने वाला। जाइ = जगह। चाहहि = तू चाहेगा।1।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) मैं एक अकाल-पुरख प्रभु को स्मरण करके (उसके आगे ही) नमस्कार करता हूँ, मैं गोबिंद, गोपाल, प्रभु के गुण (गाता हूँ, और उस) प्रभु पातशाह की शरण पड़ता हूँ। (हे भाई!) जिस मालिक प्रभु (के हुक्म) से ही (जगत में) सब कुछ हो रहा है, उसकी आस रखने से सारे सुख मिलते हैं। मैंने चारों कुंटों और दसों दिशाओं में घूम के देख लिया है उस (मालिक प्रभु) के बिना और कोई (रक्षक) नहीं है।  
(हे भाई!) वेद, पुराण, स्मृतियां (आदि धर्म-पुस्तकें) सुन के मैं (और भी) अनेक ढंग-तरीकों से विचार करता हूँ (और, इस नतीजे पर पहुँचता हूँ कि) आकार-रहित परमात्मा ही (विकारों में) गिरे हुए जीवों को (विकारों से) बचाने वाला है (जीवों के) सारे डर दूर करने वाला है और सुखों का समुंदर है।  
हे नानक! (सदा) परमात्मा के गुण गाता रह, (उससे) जो कुछ तू चाहेगा वही मिल जाता है। वह परमात्मा ही सब दातें देने वाला है, (सब जीवों में व्यापक हो के सारे पदार्थ) भोगने वाला है, सब कुछ देने की स्मर्था वाला है, उसके बिना (जीवों के लिए) और कोई जगह-आसरा नहीं है।1।
</details>

<details><summary>दर्पण-पदार्थ</summary>

पद्अर्थ: जसु = महिमा। गाईऐ = गाना चाहिए। नीत = सदा। मिलि = मिल के। साध संगि = साधु-संगत में। मीत = हे मित्र!। रहाउ।
</details>

<details><summary>दर्पण-भाषार्थ</summary>

अर्थ: हे मेरे मित्र! सदा ही गोबिंद प्रभु की महिमा गाते रहना चाहिए, साधसंगति में मिल के (उसका) भजन स्मरण करना चाहिए। रहाउ।
</details>

<details><summary>दर्पण-पदार्थ</summary>

सलोकु: करउ = मैं करता हूँ। परउ = मैं पड़ता हूँ। हरि राइ = प्रभु पातशाह (की)। भ्रम = भटकना। साध संगि = साधु-संगत में रहने से। दुतिया = दूसरा। भाउ = प्यार। मिटाइ = मिटा के।2।
</details>

<details><summary>दर्पण-भाषार्थ</summary>

अर्थ: सलोकु: (हे भाई!) मैं प्रभु पातशाह की शरण पड़ता हूँ और (उसके दर पर) अनेक बार नमस्कार करता हूँ। हे नानक! साधु-संगत में रह के (प्रभु के बिना) और-और मोह-प्यार दूर करने से मन की भटकना दूर हो जाती है।2।
</details>

<details><summary>दर्पण-पदार्थ</summary>

पउड़ी: दुतीआ = दूज की तिथि। दुरमति = खोटी मति। नीत = नित्य, सदा। मनि = मन में। तनि = हृदय में। तजि = दूर कर। मीत = हे मित्र! मरणु = आत्मिक मौत। बिनसहि = नाश हो जाते हैं। सगल = सारे। आपु = स्वै भाव, अहंम्। भाउ = प्रेम। तोटा = (आत्मिक जीवन में पड़ रही) कमी। हिरै = दूर हो जाती है। पतिवंत = इज्ज़त वाले। संचवै = संचित करता है। साच = सदा कायम रहने वाले। भगवंत = भाग्यों वाले। चीति = चिक्त में।2।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) सदा गुरु की बताई हुई सेवा करता रह, (और इस तरह अपने अंदर से) खोटी मति निकाल। हे मित्र! (अपने अंदर से) काम-क्रोध-लोभ दूर कर, (जो मनुष्य ये उद्यम करता है उसके) मन में हृदय में रतन (जैसा कीमती) प्रभु नाम आ बसता है।  
(हे मित्र! अपने मन में से) अहंकार दूर करो और परमात्मा का भजन करो। (जो मनुष्य ऐसा करने का प्रयत्न करता है उसको) आत्मिक जीवन मिल जाता है, उसे (स्वच्छ पवित्र) जीवन मिल जाता है। उसके सारे दुख-कष्ट मिट जाते हैं, उसके अंदर प्रभु प्रेम आ बसता है, प्रभु की भक्ति आ बसती है।  
(हे भाई!) जो जो मनुष्य परमात्मा का नाम धन इकट्ठा करता है, वे सब भाग्यशाली हो जाते हैं, वह सदा के लिए शाहूकार बन जाते हैं, (आत्मिक जीवन में उन्हें) फायदा ही फायदा होता है और (आत्मिक जीवन में पड़ रही) घाट (उनके अंदर से) निकल जाती है, वे परमात्मा की दरगाह में इज्ज़त वाले हो जाते हैं।  
(हे भाई!) उठते-बैठते हर वक्त परमात्मा का भजन करो और गुरु की संगति में प्रेम पैदा करो। हे नानक! (जिस मनुष्य ने ये उद्यम किया उसकी) खोटी मति नहीं रही, परमात्मा सदा के लिए उसके चिक्त में आ बसा।2।
</details>

[[0297]]
<details><summary>दर्पण-पदार्थ</summary>

सलोकु: तीनि = (माया के) तीन गुण (रजो, तमो व सतो)। बिआपहि = जोर डाले रखते हैं। तुरीआ = (तृरीय, तुर्य) चौथी। वेदांत फिलासफी के मुताबिक आत्मा की चौथी अवस्था जब ये परमात्मा के साथ एक रूप हो जाता है। कोइ = कोई विरला। मनि = मन में। सोइ = वह (परमात्मा) ही।3।
</details>

<details><summary>दर्पण-भाषार्थ</summary>

अर्थ: सलोक: हे नानक! जगत (के जीवों) पर (माया के) माया के तीन गुण अपना जोर डाल के रखते हैं। कोई विरला मनुष्य वह चौथी अवस्था प्राप्त करता है जहाँ वह परमात्मा से जुड़ा रहता है। जिस मनुष्यों के मन में वह परमात्मा ही सदा बसता है, वह संत जन पवित्र जीवन वाले हो जाते हैं।3।
</details>

<details><summary>दर्पण-पदार्थ</summary>

पउड़ी: त्रितीआ = तीसरी तिथि। बिखै फल = विषौ विकारों के फल। भ्रमतउ = भटकना। घणो = बहुत जीव। संघारै = मारती है, आत्मिक मौत लाती है। मीचु = मौत, मौत का सहम। हरख = खुशी। सोग = ग़मी। सहसा = सहम। हउ हउ करत = ‘मैं मैं’ करते, अहंकार में। जिनि = जिस (परमात्मा) ने। तिसहि = उस प्रभु को। जाणनी = जानते, गहरी सांझ डालते। उपाइ = ढंग। आधि = मन के रोग। व्याधि = शरीर के रोग। उपाधि = झगड़े ठगी फरेब आदि। रस = चस्के। धनी = मालिक। भरम = भटकना। प्रभ = हे प्रभु!।3।
</details>

<details><summary>दर्पण-भाषार्थ</summary>

अर्थ: पउड़ी: माया के तीनों गुणों के प्रभाव में जीवों को विषौ-विकार रूपी फल ही मिलते हैं, कभी कोई (थोड़े समय के लिए) अच्छी अवस्था पाते हैं कभी नीची अवस्था में गिर पड़ते हैं। जीवों को नर्क-स्वर्ग (दुख-सुख भोगने पड़ते हैं) बहुत भटकना लगी रहती है, और मौत का सहिम सदा उनकी आत्मिक मौत का कारण बना रहता है।  
(तीन गुणों के अधीन जीवों की उम्र) अहंकार में बीतती है, कभी खुशी, कभी ग़मी, कभी सहम- ये चक्र (उनके वास्ते सदा बना रहता है)। जिस परमात्मा ने पैदा किया है, उससे गहरी सांझ नहीं डालते और (तीर्थ-स्नान वगैरा) और-और धार्मिक कर्मों (यत्नों) के बारे में वह सदा सोचते रहते हैं।  
दुनिया के रसों (चस्कों) के कारन जीव को मन के रोग, शरीर के रोग व अन्य झगड़े-झमेले चिपके ही रहते हैं, कभी इसके मन का दुख-कष्ट मिटता ही नहीं है। (रसों में फंसा मनुष्य) पूरन पारब्रहम मालिक प्रभु के प्रताप को नहीं समझता।  
बेअंत दुनिया माया के मोह और भटकना में गोते खा रही है, भारी नरकों (दुखों) में दिन काट रही है। (इससे बचने के लिए) हे नानक! (अरदास कर और कह:) हे प्रभु! किरपा करके मेरी रक्षा कर, मुझे तेरी (सहायता की) आस है।3।
</details>

<details><summary>दर्पण-पदार्थ</summary>

सलोकु: चतुर = अक्लमंद। सुघड़ = सुजान। सोइ = वह (मनुष्य) ही। चारि पदारथ = (धर्म, अर्थ, काम, मोक्ष)। असट = आठ। सिधि = सिद्धियां, करामाती ताकतें। भजु = सिमरु, जप।4।
</details>

<details><summary>दर्पण-भाषार्थ</summary>

अर्थ: सलोकु: हे नानक! परमात्मा का नाम (सदा) जपता रह (इसी में ही दुनिया के) चारों पदार्थ और (जोगियों वाली) आठों करामाती ताकतें। (नाम की इनायत से) जिस मनुष्य ने (अपने मन में से) अहंकार दूर कर लिया है, वही है अक्लमंद, सयाना और सुजान।4।
</details>

<details><summary>दर्पण-पदार्थ</summary>

पउड़ी: चतुरथि = चतुर्थी, चौथी तिथि। सुणि = सुन के। सोधिओ = निर्णय किया है। ततु = असल, निचोड़। खेम = खुशियां, सुख। निधि = खजाना। सारु = श्रेष्ठ। जपि = जप के। निवारै = दूर करता है। हरै = दूर करता है। तूटहि = टूट जाते हैं। मीचु = मौत, आत्मिक मौत। हुटै = समाप्त हो जाती है, थक जाती है। ते = से। रसै = रसता है, रच मिच जाता है। रंगि = रंग में। दारिद = दरिद्रता, गरीबी। अधार = आसरे। सुरि नर = दैवी गुणों वाले मनुष्य। ऊजला = रौशन। रवाल = चरणों की धूल।4।
</details>

<details><summary>दर्पण-भाषार्थ</summary>

अर्थ: पउड़ी: चारों ही वेद सुन के (हमने तो यह) निर्णय किया है, (यही) असल विचार (की बात मिली) है कि परमातमा का श्रेष्ठ नाम जप जप के सारे सुख मिल जाते हैं, सुखों का खजाना प्राप्त हो जाता है। (परमातमा का नाम) नरकों से बचा लेता है, सारे दुख दूर कर देता है, (नाम की इनायत से) अनेक ही कष्ट मिट जाते हैं। (जिस मनुष्य के हृदय में) परमातमा की महिमा का प्रवेश रहता है, उसकी आत्मिक मौत मिट जाती है, वह जमों से निजात प्राप्त कर लेता है।  
अगर निरंकार प्रभु के प्रेम रंग में रंगे जाएं तो (मन में से हरेक किस्म का) डर नाश हो जाता है और आत्मिक जीवन देने वाला नाम-जल (हृदय में) रच-मिच जाता है। परमात्मा के नाम के आसरे दुख, गरीबी और विकारों से पैदा हुई मलीनता- ये सब नाश हो जाते हैं।  
हे नानक! दैवी गुणों वाले मनुष्य और ऋषि लोग जिस सुखों-के-समुंदर सृष्टि-के-पालनहार प्रभु की तलाश करते हैं, वह गुरु की चरण-धूल प्राप्त करने से मिल जाता है (और जिस मनुष्य को मिल जाता है उसका) मन पवित्र हो जाता है (लोक-परलोक में उसका) मुंह रौशन होता है।4।
</details>

<details><summary>दर्पण-पदार्थ</summary>

सलोकु: पंच = (काम, क्रोध, लोभ, मोह, अहंकार) पाँच (विकार)। महि = में। राचे = मस्त। संगि = साथ। साध संगि = साधु-संगत में। रंगि = (प्रेम) रंग में।5।
</details>

<details><summary>दर्पण-भाषार्थ</summary>

अर्थ: सलोकु: हे नानक! जो मनुष्य माया (के मोह) में मस्त रहते हैं, उनके मन में काम-क्रोध-लोभ-मोह-अहंकार (पाँचों विकार) टिके रहते हैं। पर जो मनुष्य गुरु की संगति में (रह के) परमात्मा के प्रेम रंग में रंगा रहता है, वह पवित्र जीवन वाला हो जाता है।5।
</details>

<details><summary>दर्पण-पदार्थ</summary>

पउड़ी: पंचमि = पाँचवीं तिथि। पंच = संत जन। ते = वह मनुष्य (बहुवचन)। जिह = जिन्होंने। परुपंचु = जगत पसारा। कुसमबास = फूल की सुगंधि। मिथिआ = नाशवान। बलबंचु = ठगी। जापै = सूझता। करत = करता। बेधिओ = बेधा हुआ। अगिआन = अज्ञान में। भ्रमण = भटकना। रचनहारु = विधाता कर्तार। मनि = मन में। बीचारि = विचार के। बिबेक = परख (की ताकत)। भाउ = प्रेम। रंच = रक्ती भर। पाईअहि = पाए जाते हैं, मिलते हैं। रचहि = रचते, मस्त होते।5।
</details>

<details><summary>दर्पण-भाषार्थ</summary>

अर्थ: पउड़ी: (जगत में) वह संत जन श्रेष्ठ माने जाते हैं जिन्होंने इस जगत पसारे को (ऐसे) समझ लिया है (कि ये) फूलों की सुगंधि (जैसा है, और भले ही) अनेक रंगों वाला है (फिर भी) है सारा नाशवान और ठगी ही।  
जगत (आम तौर पर) अज्ञान में मस्त रहता है, स्वादों में मोह लेने वाले रसों में बेधित रहता है, इसको (सही जीवन-जुगति) सूझती नहीं, ये समझता नहीं, और (सही जीवन-जुगति के बारे में) कोई विचार नहीं करता।  
जिस मनुष्य ने विधाता कर्तार का स्मरण नहीं किया, अपने मन में विचार के (भले-बुरे काम की) परख नहीं पैदा की, तथा और अनेक ही कर्म करता रहा, वह जनम मरन के चक्कर में पड़ा रहा, वह अनेको जोनियों में भटकता रहा।  
हे नानक! (जगत में ऐसे लोग) दुर्लभ ही मिलते हैं जो इस जगत-पसारे (के मोह) में नहीं फंसते। जिस पर माया अपना रक्ती भर भी प्रभाव नहीं डाल सकती, और जो भगवान से प्रेम करते हैं भगवान की भक्ति करते हैं।5।
</details>

<details><summary>दर्पण-पदार्थ</summary>

सलोकु: खट = छह। खट सासत्र = (सांख, योग, न्याय, वैशैषिक, मीमांसा, वेदांत)। पारावार = पार अवार, उस पार का इस पार का छोर। सोहहि = शोभते हैं। कै दुआरि = के दर पर।6।
</details>

<details><summary>दर्पण-भाषार्थ</summary>

अर्थ: सलोकु: छह शास्त्र ऊँचा (पुकार के) कहते हैं कि परमात्मा के गुणों का अंत नहीं पाया जा सकता, परमात्मा की हस्ती का इस पार का और उस पार का छोर नहीं मिल सकता। हे नानक! परमात्मा की भक्ति करने वाले बंदे परमात्मा के दर पर उस के गुण गाते सुंदर लगते हैं।6।
</details>

[[0298]]
<details><summary>दर्पण-पदार्थ</summary>

पउड़ी: खसटमि = छठी तिथि। कथहि = बयान करती हैं। सेख = शेशनाग (शेशनाग अपने हजार मुँहों से परमात्मा का नित्य नया नाम उचारता बताया गया है)। गुण अंत = गुणों का अंत। नारद = (ब्रहमां के दस पुत्रों में से एक, उसके जांघ में से पैदा हुआ। मनुष्यों और देवताओं के बीच का बिचोला, इनमें झगड़ा डालने में खुश रहता है। ‘वीणा’ इसी ने बनाई थी। एक स्मृति का कर्ता भी है)। सुक = मर्हिषी ब्यास का पुत्र (पैदा होता ही ज्ञानवान था। अप्सरा रम्भा ने बहुत भरमाया, पर डोला नहीं। राजा परीक्षित को भगवत् पुराण इसने सुनाई थी)।  
गीधे = भीगे हुए। बीधे = बेधे हुए। भगवंत = भगवान (की भक्ति में)। मनि = मन में। तनि = तन में, हृदय में। देखि = देख के। हिरै = दूर हो जाता है। लिव लाइ = ध्यान लगा के, तवज्जो/ध्यान जोड़ के। खाटि = कमा के। गुण निधि = गुणों के भंडार।6।
</details>

<details><summary>दर्पण-भाषार्थ</summary>

अर्थ: पउड़ी: छह शास्त्र (परमात्मा का स्वरूप) बयान करते हैं, अनेको स्मृतियां (भी) बयान करती हैं (पर कोई उसके गुणों का अंत नहीं पा सकता)। परमात्मा (सबसे) श्रेष्ठ और (सबसे) ऊँचा है (किसी की उस तक पहुँच नहीं)। अनेक शेशनाग भी उसके गुणों का अंत नहीं जान सकते।  
नारद ऋषि, अनेक मुनिवर, सुखदेव और ब्यास (आदि ऋषि) गोबिंद की महिमा गाते हैं। भगवान के भक्त उसके नाम-रस में भीगे रहते हैं, उसकी याद में परोए रहते हैं और भक्ति में मस्त रहते हैं।  
जिस मनुष्यों ने दया के घर प्रभु का आसरा ले लिया (उनके अंदर से माया का) मोह, अहंकार और भटकना सब कुछ नाश हो गया। जिस के मन में, हृदय में परमात्मा के सुंदर चरण बस गए, परमात्मा के दर्शन करके उनका तन-मन खिल पड़ा।  
साधसंगति के द्वारा प्रभु चरणों में तवज्जो जोड़ के (उच्च आत्मिक जीवन-रूप) लाभ कमा लेते हैं (विकारों की तरफ पड़ने से जो आत्मिक जीवन में कमी आती है, वह) कमी दूर हो जाती है। हे नानक! तू भी परमात्मा का नाम स्मरण कर, और गुणों के खजाने परमात्मा के नाम का खजाना इकट्ठा कर।6।
</details>

<details><summary>दर्पण-पदार्थ</summary>

सलोकु: मंड = मण्डलियां, समूह। जसु = महिमा। सति = सदा स्थिर प्रभु (के गुण)। सुभाइ = प्रेम में। लिव = लगन।7।
</details>

<details><summary>दर्पण-भाषार्थ</summary>

अर्थ: सलोकु: हे नानक! संत जन (सदा) परमात्मा की महिमा उचारते हैं, प्रेम में टिक के सदा कायम रहने वाले प्रभु के गुण बयान करते हैं (क्योंकि) एक परमात्मा (के चरणों) में तवज्जो जोड़े रखने से मन शांति रहता है।7।
</details>

<details><summary>दर्पण-पदार्थ</summary>

पउड़ी: सपतमि = सप्तमी तिथि। संचहु = इकट्ठा करो। न जाहि = नहीं जाते। भंडार = खजाने। महि = में। पाईऐ = मिलता है। आपु = स्वै भाव। हरै = दूर करता है। भवजलु = संसार समुंदर। चिंदिआ = सोचा हुआ। मनि = मन में। संगि = साथ। पछाणु = साथी। सखा = मित्र। देइ = देता है। जपेइ = जपता है।7।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) परमात्मा का नाम-धन इकट्ठा करो। नाम-धन के खजाने कभी खत्म नहीं होते, (पर, उस परमात्मा का ये नाम-धन) साधु-संगत में रहने से ही मिलता है, जिसके गुणों का अंत नहीं पाया जा सकता, जिसके स्वरूप के इस पार उस पार का छोर नहीं मिलता।  
(हे भाई!) स्वै भाव दूर करो, परमात्मा का भजन करते रहो, प्रभु पातशाह की शरण पड़े रहो (जो मनुष्य प्रभु की शरण पड़ा रहता है, वह अपने सारे) दुख दूर कर लेता है, संसार समुंदर से पार लांघ जाता है, और मन-चाहा फल प्राप्त कर लेता है।  
(हे भाई!) जो मनुष्य आठों पहर अपने मन में परमात्मा का नाम जपता है, उसका मानव जनम कामयाब हो जाता है, वह (परमात्मा की हजूरी में) स्वीकार हो जाता है, जो परमात्मा (हरेक जीव के) अंदर बाहर सदा साथ (बसता) है वह विधाता प्रभु उस मनुष्य का मित्र बन जाता है।  
(हे भाई!) जो मनुष्य (हमें) परमात्मा (का नाम जपने) की मति देता है, वही (हमारा असली) सज्जन है, साथी है, मित्र है। हे नानक! (कह:) जो मनुष्य सदा हरि-नाम जपता है, मैं उससे कुर्बान जाता हूँ।7।
</details>

<details><summary>दर्पण-पदार्थ</summary>

सलोकु: गाईअहि = (अगर) गाए जाएं। तजीअहि = (अगर) त्यागे जाएं। अवरि = और (बहुवचन)। जंजाल = (माया में फंसाने वाले) बंधन। जम कंकरु = (किंकरु = नौकर) जमों के सेवक, जमदूत। जोहि न सकई = देख नहीं सकता।8।
</details>

<details><summary>दर्पण-भाषार्थ</summary>

अर्थ: सलोकु: हे नानक! अगर आठों पहर (परमात्मा) के गुण गाए जाएं, और अन्य सभी बंधन त्याग दिए जाएं, तो परमात्मा दयावान हो जाता है और जमदूत देख नहीं सकते (मौत का डर नजदीक नहीं फटकता, आत्मिक मौत पास नहीं आ सकती)।8।
</details>

<details><summary>दर्पण-पदार्थ</summary>

पउड़ी: असट = आठ। सिधि = सिद्धियां। नव = नौ। निधि = खजाने। पूरन = पूर्ण, जो कभी गलती ना खाय। बुधि = बुद्धि। कवल = (हृदय का) कमल फूल। रीति = मर्यादा, जीवन-जुगति। निरोधर = (निरुध्) जिसका असर रोका ना जा सके। मंत = मंतर। बिसेख = विशेष, खास तौर पर। संगि = साथ, संगति में। जपि = जप के। रंगि = प्रेम में।8।
</details>

<details><summary>दर्पण-भाषार्थ</summary>

अर्थ: पउड़ी: (परमात्मा का नाम एक ऐसा) मंत्र है जिस का असर बेकार नहीं जा सकता, (इस मंत्र की इनायत से) जीवन-जुगति पवित्र हो जाती है, (मन में) सदा चाव ही चाव टिका रहता है, (हृदय का) कमल-फूल खिल जाता है (जैसे सूरज की किरणों से कमल-फूल खिलता है, वैसे ही नाम की इनायत से हृदय खिला रहता है)। (नाम के प्रताप में ही) आठों करामाती ताकतें और दुनिया के नौ खजाने आ जाते हैं, सारे पदार्थ प्राप्त हो जाते हैं, वह बुद्धि मिल जाती है जो कभी गलती नहीं करती।  
(हे भाई! परमात्मा का नाम ही) सारे धर्मों (का धर्म है, सारे तीर्थ-स्नानों से) पवित्र स्नान है। (नाम-जपना ही सारे शास्त्र आदि के दिए ज्ञान से) सबसे ऊँचा और श्रेष्ठ ज्ञान है।  
हे नानक! पूरे गुरु की संगति में रह के अगर हरि नाम का भजन किया जाए, परमात्मा के प्रेम रंग में टिक के हरि नाम जप के (संसार समुंदर से) पार लांघ जाते हैं।8।
</details>

<details><summary>दर्पण-पदार्थ</summary>

सलोकु: नामि बिसारिऐ = अगर (परमात्मा) का नाम विसार दिया जाए। अवतार = जनम।9।
</details>

<details><summary>दर्पण-भाषार्थ</summary>

अर्थ: सलोकु: (जिस मनुष्य ने कभी) परमात्मा का नाम नहीं स्मरण किया, (वह सदा) विकारों में (दुनिया के पदार्थों के) स्वादों में फंसा रहता है। हे नानक! अगर परमात्मा का नाम भुला दिया जाए तो नरक-स्वर्ग (भोगने के लिए बार-बार) जनम लेना पड़ता है।9।
</details>

<details><summary>दर्पण-पदार्थ</summary>

पउड़ी: नवे = नौ ही। छिद्र = छेद, गोलकें (कान, नाक आदिक)। अपवीत = अपवित्र, गंदे। बिपरीत = उलटी रीति। पर = पराई। त्रिअ = स्त्रीयां। रमहि = भोगते हैं। बकहि = बोलते हैं। करन = कानों से। सुनही = सुनते। बिंद = थोड़ा समय भी। हिरहि = चुराते हैं। परदरबु = पराया धन (द्रव्य)। उदर = पेट। कै ताई = की खातिर। अगनि = लालच की आग। निवरै = दूर होती। एह फल = (बहुवचन)। मरि = मर के। जमहि = पैदा होते हैं। अभागे = बदनसीब, भाग्यहीन।9।
</details>

<details><summary>दर्पण-भाषार्थ</summary>

अर्थ: पउड़ी: जो मनुष्य परमात्मा का नाम नहीं जपते, वे (मानवता की मर्यादा के) उलट (बुरे) कर्म करते रहते हैं (इस वास्ते कान-नाक आदिक) नौवों इंद्रियां गंदी हुई रहती हैं। (प्रभु के स्मरण से टूटे हुए मनुष्य) पराई स्त्रीयां भोगते हैं और भले मनुष्यों की निंदा करते रहते हैं, वे कभी पल भर के लिए भी (अपने) कानों से परमात्मा की महिमा नहीं सुनते। (स्मरण-हीन लोग) अपना पेट भरने की खातिर पराया धन चुराते रहते हैं (फिर भी उनकी) लालच की आग नहीं बुझती, (उनके अंदर से) तृष्णा नहीं मिटती।  
हे नानक! परमात्मा की सेवा भक्ति के बिना (उनके सारे उद्यमों को ऊपर बताए हुए) ऐसे फल ही लगते हैं, परमात्मा को बिसारने के कारण वह भाग-हीन मनुष्य नित्य जनम-मरण के चक्कर में पड़े रहते हैं।9।
</details>

<details><summary>दर्पण-पदार्थ</summary>

सलोकु: दिस = (दिश्) तरफें। खोजत = ढूँढता। जत = (यत्र) जहाँ। देखउ = दूखूँ, मैं देखता हूँ। तत = तत्र, वहाँ। सोइ = वह (परमात्मा) ही। बसि = वश में।10।
</details>

<details><summary>दर्पण-भाषार्थ</summary>

अर्थ: सलोकु: हे नानक! (कह: वैसे तो) मैं जिधर देखता हूँ, उधर वह (परमात्मा) ही बस रहा है। (पर घर छोड़ के) दसों दिशाओं में मैं ढूँढता फिरा हूँ (जंगल आदि में कहीं भी मन वश में नहीं आता); मन तभी वश में आता है यदि सर्व-गुणों के मालिक परमात्मा की (अपनी) मेहर हो।10।
</details>

<details><summary>दर्पण-पदार्थ</summary>

पउड़ी: दस दुआर = दस दरवाजे (दो कान, दो आँखें, दो नासिकाएं, मुंह, गुदा, लिंग और दिमाग)। मनि = मन में। करनी = कानों से। जसु = महिमा। नैनी = आँखों से। साध = गुरु। रसना = जीभ। भगवंत = भगवान, प्रभु। हसत = हाथों से। संजमु = जीवन-जुगति।10।
</details>

<details><summary>दर्पण-भाषार्थ</summary>

अर्थ: पउड़ी: (जब परमात्मा की कृपा से मनुष्य) परमात्मा का नाम जपता है तो उसके मन में संतोख पैदा होता है, दसों ही इंद्रियों को मनुष्य अपने काबू में कर लेता है। (प्रभु की कृपा से) कानों से सृष्टि के पालनहार प्रभु की महिमा सुनी जाती है, आँखों से दया के घर गुरु का दर्शन करते हैं, जीभ बेअंत प्रभु के गुण गाने लग पड़ती है, और मनुष्य अपने मन में सर्व-व्यापक भगवान (के गुण) याद करता है। हाथों से संत जनों के चरणों की टहल की जाती है।  
हे नानक! ये (ऊपर बताई) जीवन-जुगति परमात्मा की कृपा से ही प्राप्त होती है।10।
</details>

[[0299]]
<details><summary>दर्पण-पदार्थ</summary>

सलोकु: एको एकु = सिर्फ एक परमात्मा। बखानीऐ = बयान करना चाहिए, महिमा करनी चाहिए। स्वाद = आनंद। गुण = गुणों (के बयान करने) से। न जाणीऐ = (पूरन तौर पर) नहीं जाना जा सकता, सही स्वरूप समझ में नहीं आ सकता। बिसमादु = आश्चर्य।11।
</details>

<details><summary>दर्पण-भाषार्थ</summary>

अर्थ: सलोकु: (हे भाई!) सिर्फ एक परमात्मा की ही महिमा करनी चाहिए (महिमा में ही आत्मिक आनंद है पर) इस आत्मिक आनंद को कोई दुर्लभ मनुष्य ही पाता है। (परमात्मा के गुण गायन करने से आत्मिक आनंद तो मिलता है; पर) गुणों (के बयान करने) से परमात्मा का सही स्वरूप नहीं समझा जा सकता (क्योंकि) हे नानक! वह तो सारा आश्चर्य रूप है।11।
</details>

<details><summary>दर्पण-पदार्थ</summary>

पउड़ी: एकादसी = (एक और दस) ग्यारहवीं तिथि (इस तिथि पर अनेक हिन्दू स्त्रीयां-मर्द व्रत रखते हैं, सारा दिन अन्न नहीं खाते)। निकटि = नजदीक। पेखहु = देखो। बसि करि = काबू में करके। मनि = मन में। सरब जीआ = सारे जीवों पर। इन बिधि = इस तरीके से। धावत = विकारों की ओर दौड़ता है। ठाइ = जगह में। सुधु = पवित्र। नाइ = नाम में (जुड़ने से)। अटल = जिसका फल कभी टलता नहीं, जिसका फल जरूर मिलता है।11।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) परमात्मा को (सदा अपने) नजदीक (बसता) देखो, अपनी इंद्रियों को काबू में रख के परमात्मा का नाम सुना करो- यही है एकादशी (का व्रत।) (जो मनुष्य अपने) मन में संतोष (धारण करता है और) सब जीवों के साथ दया-प्यार वाला सलूक करता है, इस तरीके से (जीवन गुजारते हुए उसका) व्रत सफल हो जाता है (भाव, यही है असल व्रत)। (इस तरह के व्रत से वह मनुष्य विकारों की तरफ) दौड़ते (अपने) मन को एक ठिकाने पे टिकाए रखता है, परमात्मा का (नाम) जपते हुए (परमात्मा के) नाम में (जुड़ने से) उसका मन पवित्र हो जाता है, उसका हृदय पवित्र हो जाता है।  
हे नानक! जो प्रभु सारे जगत में हर जगह व्यापक है, उस प्रभु की महिमा करता रह, यह ऐसा धर्म है जिसका फल जरूर मिलता है।11।
</details>

<details><summary>दर्पण-पदार्थ</summary>

सलोकु: दुरमति = खोटी मति। हरी = दूर कर ली। भेटे = मिले। साध = गुरु। क्रिपाल = कृपा+आलय, दया का घर। सिउ = साथ। जंजाल = माया के मोह में फंसाने वाले बंधन।12।
</details>

<details><summary>दर्पण-भाषार्थ</summary>

अर्थ: सलोकु: जो भाग्यशाली मनुष्य दया-के-धर गुरु से मिल लिए और जिन्होंने गुरु के द्वारा बताई हुई सेवा की, उन्होंने (अपने अंदर से) खोटी मति दूर कर ली। हे नानक! जो लोग परमात्मा के चरणों में जुड़े रहते हैं, उनके (माया के मोह के) सारे बंधन नाश हो जाते हैं।12।
</details>

<details><summary>दर्पण-पदार्थ</summary>

पउड़ी: दुआदसी = (दो और दस) बारहवीं तिथि। दानु = सेवा (धन आदि से)। इसनान = (मन और शरीर की) पवित्रता। तजि = छोड़ के। मानु = अहंकार। पान करहु = पीवो। संगि = संगति में। त्रिपतासै = तृप्त हो जाता है, संतुष्ट हो जाता है। रंगि = प्रेम रंग में। कोमल = नरम, मीठी। संतोखै = आत्मिक आनंद देती है। पंच भू = पंच तत्व। पंच भू आत्मा = पाँचों तत्वों के सतो अंश से बना हुआ मन। रसि = रस में। पोखै = प्रफुल्लित होता है। निहचउ = यकीनी तौर पर। रमत = स्मरण करते हुए।12।
</details>

<details><summary>दर्पण-भाषार्थ</summary>

अर्थ: पउड़ी: (हे भाई! ख़लकति की) सेवा करो, परमात्मा का नाम जपो, और, जीवन पवित्र रखो। (मन में से) अहंकार त्याग के परमात्मा की भक्ति करते रहो। साधु-संगत में मिल के आत्मिक जीवन देने वाला प्रभु का नाम रस पीते रहो। परमात्मा के प्रेम रंग में रंग के परमात्मा की महिमा करने से मन (दुनिया के पदार्थों से विकारों से) तृप्त रहता है। (महिमा की) मीठी वाणी हरेक (इंद्रिय) को आत्मिक आनंद देती है, महिमा की इनायत से मन पाँच तत्वों के ‘सतो’ अंश की घाड़त में घड़ा जा के परमात्मा के नाम-रस में प्रफुल्लित होता है।  
हे नानक! पूरे गुरु से ये दाति यकीनी तौर पर मिल जाती है। और, परमात्मा का नाम स्मरण करने से फिर जोनियों में नहीं आते।12।
</details>

<details><summary>दर्पण-पदार्थ</summary>

सलोकु: तीनि = तीन। तीनि गुणा महि = (माया के रजो तमो सतो) तीन गुणों में। बिआपिआ = दबा हुआ। काम = कामना, वासना। पतित उधारणु = (विकारों में) गिरे हुओं को (विकारों से) बचाने वाला। मनि = मन में। छुटै = (माया के पंजे से) बचता है।13।
</details>

<details><summary>दर्पण-भाषार्थ</summary>

अर्थ: सलोकु: जगत माया के तीन गुणों के दबाव में आया रहता है (इस वास्ते कभी भी इसकी) वासनाएं पूरी नहीं होती। हे नानक! वह मनुष्य (इस माया के पंजे में से) बच निकलता है जिसके मन में परमात्मा का नाम बस जाता है जिसके मन में वह परमात्मा आ बसता है जो विकारों में गिरे हुए मनुष्यों को विकारों में से बचाने की सामर्थ्य वाला है।13।
</details>

<details><summary>दर्पण-पदार्थ</summary>

पउड़ी: त्रउदसी = (त्रय और दस) तेरहवीं तिथि। तीनि ताप = तीन किस्म के दुख। अवतार = जनम। सुख सागर = सुखों का समुंदर। निमख = आँख झपकने जितना समय। हरख = खुशी। सोग = ग़मी। देहु = पिंड,शरीर। करि = कर के, बना के। बाधिओ = बाँधा है, बसाया हुआ है। असाधिओ = असाध, काबू में ना आ सकने वाला। दिनहि = दिन में। स्रमु = थकावट। नैनी = आँखों में।13।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) जगत को तीन किस्म के दुख चिपके रहते हैं (जिसके कारण ये) जनम मरन के चक्कर में पड़ा रहता है, दुखों में ही पैदा होता है। (तीन तापों के कारण मनुष्य के) मन में परमात्मा का भजन नहीं टिकता, पलक झपकने के जितने के समय के वास्ते भी मनुष्य सुखों-के-समुंदर प्रभु की महिमा नहीं करता। मनुष्य अपने आप को खुशी-ग़मी का पिण्ड बना के बसाए बैठा है, इसे माया (के मोह) का ऐसा लंबा रोग चिपका हुआ है जो काबू में नहीं आ सकता। (तीनों तापों के असर में मनुष्य) सारा दिन व्यर्थ काम करता-करता थक जाता है, (रात को जब) आँखों में नींद (आती है तब) सपनों में भी (दिन वाली दौड़-भाग की) बातें करता है। परमात्मा को भुला देने के कारण मनुष्य का ये हाल होता है।  
हे नानक! (कह: अगर इस दुखदाई हालत से बचना है, तो) दया के श्रोत अकाल-पुरख प्रभु की शरण पड़।13।
</details>

<details><summary>दर्पण-पदार्थ</summary>

सलोकु: कुंट = कूट, तरफ। चउदह भवन = सात आकाश और सात पाताल। सगल = सभी में। बिआपत = मौजूद है, बस रहा है। ऊन = घाट, कमी। ता के = उस (परमात्मा) के।14।
</details>

<details><summary>दर्पण-भाषार्थ</summary>

अर्थ: सलोकु: चारों तरफ और चौदह लोक - सब में ही परमात्मा बस रहा है। हे नानक! (उस परमात्मा के भण्डारों में) कोई कमी नहीं देखी जाती, उसके किए सारे ही काम सफल होते हैं।14।
</details>

<details><summary>दर्पण-पदार्थ</summary>

पउड़ी: चउदहि = चउ+दह, चार दस, चौदहवीं तिथि। परताप = तेज, ताकत। दसे दिसा = चार तरफ, चार कोने, ऊपर और नीचे। धरनि = धरती। पेखु = देखो। थल = धरती। बन = जंगल। परबत = पहाड़। तह = वहाँ, उनमें। सूखम = सूक्ष्म, अदृष्ट। असथूल = दिखता संसार। गुरमुखि = गुरु की शरण पड़ने वाला मनुष्य।14।
</details>

<details><summary>दर्पण-भाषार्थ</summary>

अर्थ: पउड़ी: चारों दिशाओं में परमात्मा स्वयं बस रहा है, सारे भवनों में उसका तेज-प्रताप चमकता है। सिर्फ एक प्रभु ही दसों दिशाओं में बसता है। (हे भाई!) धरती-आकाश सब में बसता परमात्मा देखो। पानी, धरती, जंगल, पहाड़, पाताल - इन सभी में ही दया-के-घर प्रभु जी बस रहे हैं। अदृश्य और दृष्टमान सारे ही जगत में भगवान मौजूद है। हे नानक! जो मनुष्य गुरु के बताए राह पर चलता है वह परमात्मा को (सब जगह बसता) पहिचान लेता है।14।
</details>

<details><summary>दर्पण-पदार्थ</summary>

सलोकु: आतमु = अपने आप को। गुरमती = गुरु की शिक्षा से। संत प्रसादी = गुरु की कृपा से, संत के प्रसादि से। भै = डर, खतरे। चिंद = चिन्ता, फिक्र।15।
</details>

<details><summary>दर्पण-टिप्पनी</summary>

नोट: ‘भै’ शब्द ‘भउ’ का बहुवचन है।
</details>

<details><summary>दर्पण-भाषार्थ</summary>

अर्थ: सलोकु: हे नानक! जिस मनुष्य ने गुरु की शिक्षा पर चल के अपने आप को (अपने मन को) बस में किया और परमात्मा की महिमा की, गुरु की कृपा से उसके सारे डर दूर हो गए और हरेक किस्म की चिन्ता-फिक्र का नाश हो गया।15।
</details>

[[0300]]
<details><summary>दर्पण-पदार्थ</summary>

पउड़ी: अमावसि = मसिआ, जिस रात चाँद बिल्कुल नहीं दिखता। सीतल = ठंडा। सहज = आत्मिक अडोलता। ता के = उस के। दुरमति = बुरी मति। को = का। गही = पकड़ी। आवा गवन = आना-जाना, जनम मरण। कुटंब सिउ = परिवार समेत। रवन = स्मरण (से)। ते = से। सुख बिस्राम = सुखों का ठिकाना परमातमा।15।
</details>

<details><summary>दर्पण-भाषार्थ</summary>

अर्थ: पउड़ी: (हे भाई!) जिस मनुष्य को सतिगुरु ने संतोख बख्शा, उसकी आत्मा सुखी हो गई। (गुरु की कृपा से) वह परमात्मा की सेवा-भक्ति में लगा (जिस करके) उसका मन उसका हृदय ठंडा-ठार हो गया।, उसके अंदर शांति और आत्मिक अडोलता पैदा हो गई।  
(हे भाई!) परमात्मा का नाम स्मरण करने से अनेक विकारों (के संस्कारों के) बंधन टूट जाते हैं (जो मनुष्य स्मरण करता है) उसके सारे कारज रास आ जाते हैं, उसकी खोटी मति खत्म हो जाती है और उसे अहंकार से मुकती मिल जाती है।  
(हे भाई!) जिस मनुष्य ने पारब्रहम परमेश्वर का आसरा लिया, उसका जनम-मरण (का चक्र) समाप्त हो जाता है। गोबिंद प्रभु के गुण गाने की इनायत से वह मनुष्य अपने परिवार समेत (संसार-समुंदर से) पार लांध जाता है।  
(हे भाई!) परमात्मा की सेवा भक्ति करनी चाहिए, परमात्मा का नाम जपना चाहिए। हे नानक! सारे सुखों का मूल वह प्रभु पूरे गुरु की कृपा से मिल जाता है।15।
</details>

<details><summary>दर्पण-पदार्थ</summary>

सलोकु: पूरन = कमी रहित जीवन वाला। प्रभ आपि = प्रभु ने आप। दिनु दिनु = दिनो दिन। चढ़ै सवाइआ = बढ़ता है, आत्मिक जीवन में चमकता है। घाटि = (आत्मिक जीवन में) कमी।16।
</details>

<details><summary>दर्पण-टिप्पनी</summary>

नोट: ‘जीअ’ है ‘जीउ’ का बहुवचन।
</details>

<details><summary>दर्पण-भाषार्थ</summary>

अर्थ: सलोकु: हे नानक! जिस मनुष्य को परमात्मा ने खुद पूर्ण जीवन वाला बना दिया वह पूरन मनुष्य कभी (माया के आसरे तले आ के) नहीं डोलता, उसका आत्मिक जीवन दिनो-दिन ज्यादा चमकता है, उसके आत्मिक जीवन में कभी कमी नहीं आती।16।
</details>

<details><summary>दर्पण-पदार्थ</summary>

पउड़ी: पूरनमा = पूरनमाशी, जिस रात चाँद पूरा होता है। करण कारण = जगत का मूल। समरथु = सब ताकतों का मालिक। जा का = जिस का। निधान = खजाना। गुर = बड़ा। अंतरजामी = (हरेक के) अंदर की जानने वाला। सुजानु = सियाना। अलख = जिसका सही रूप बयान ना किया जा सके। निरंजन = (निर+अंजन, अंजन = माया की कालिख) माया रहित प्रभु। सभ बिधि = हरेक ढंग। सरनि जोगु = शरण आए की सहायता करने के लायक। अकथ = जिसको बयान ना किया जा सके। पतित = (विकारों में) गिरे हुए।16।
</details>

<details><summary>दर्पण-भाषार्थ</summary>

अर्थ: पउड़ी: सिर्फ परमात्मा ही सारे गुणों से भरपूर है, सारे जगत का मूल हैऔर सारी ताकतों का मालिक है। वह सर्व-व्यापक प्रभु सब जीवों पर दयावान रहता है, सब जीवों पर उस (की सहायता) का हाथ है।  
वह परमात्मा सारे गुणों का खजाना है, सारी सृष्टि का पालक है, सबसे बड़ा है, सब कुछ उसी का किया घटित होता है। प्रभु सबके दिल की जानने वाला है, समझदार है, उसका संपूर्ण स्वरूप बयान नहीं किया जा सकता, वह माया के प्रभाव से परे है।  
(हे भाई!) वह पारब्रहम सबसे बड़ा मालिक है (जीवों के भले का) हरेक ढंग जानने वाला है, संतों का रक्षक है, शरण आए की सहायता करने के लायक है - उस परमात्मा को आठों पहर नमस्कार कर।  
हे नानक! परमात्मा के सारे गुण बयान नहीं किए जा सकते, उसका सही स्वरूप समझा नहीं जा सकता। उस परमात्मा के चरणों का ध्यान धर। वह परमात्मा (विकारों में) गिरे लोगों को (विकारों से) बचाने वाला है, वह निखसमों का खसम है (अनाथों का नाथ है), उसका आसरा ले।16।
</details>

<details><summary>दर्पण-पदार्थ</summary>

सलोकु: बिनसे = नाश हो गए। सहसा = सहम। गही = पकड़ी। हरि राइ = प्रभु पातशाह। मनि = मन में। चिंदे = चितवे हुए। नानक = हे नानक! गाइ = गा के।17।
</details>

<details><summary>दर्पण-भाषार्थ</summary>

अर्थ: अर्थ- हे नानक! (जिस मनुष्य ने) प्रभु पातशाह का आसरा लिया, (उसके) सारे दुख नाश हो गए, (उसके अंदर से हरेक किस्म का) सहम दूर हो गया। परमातमा के गुण गा के (उसने अपने) मन में चितवे हुए सारे ही फल हासिल कर लिए।17।
</details>

<details><summary>दर्पण-पदार्थ</summary>

पद्अर्थ: कोई = जो कोई मनुष्य। को = जो कोई मनुष्य। बीचारु = (परमात्मा के गुणों की) विचार। उपदेसै = और लोगों को उपदेश करता है। द्रिढ़ै = (अपने मन में) पक्का करता है।
</details>

<details><summary>दर्पण-टिप्पनी</summary>

नोट: ‘तिस का’ में शब्द ‘तिसु’ में से ‘ु’ की मात्रा संबंधक ‘का’ के कारण नहीं लगी है।
</details>

<details><summary>दर्पण-पदार्थ</summary>

पद्अर्थ: उधारु = (पापों, किलविखों से) बचाव। किलविख = पाप। काटै = काट लेता है। निरमला = पवित्र (जीवन वाला)। मलु = (किए विकारों की) मैल। जाइ = दूर हो जाती है। हलति = इस लोक में। पलति = परलोक में। ऊजल = रौशन। पोहै = अपना जोर नहीं डाल सकती। माइ = माया।
</details>

<details><summary>दर्पण-भाषार्थ</summary>

अर्थ: अर्थ- जो कोई मनुष्य (परमात्मा के गुण) गाता है, जो कोई मनुष्य (परमात्मा की महिमा) सुनता है, जो कोई मनुष्य (परमात्मा के गुणों को अपने) मन में बसाता है, जो कोई मनुष्य (परमात्मा की महिमा करने का और लोगों को) उपदेश देता है (और खुद भी उस महिमा को अपने मन में) पक्की तरह टिकाता है, उस मनुष्य का विकारों से बचाव हो जाता है। वह मनुष्य (अपने अंदर से) विकार काट लेता है। उसका जीवन पवित्र हो जाता है, अनेको जन्मों (के किए हुए विकारों) की मैल (उसके अंदर से) दूर हो जाती है। इस लोक में (भी उसका) मुंह रौशन रहता है (क्योंकि) माया उसपे अपना प्रभाव नहीं डाल सकती।
</details>

<details><summary>दर्पण-पदार्थ</summary>

पद्अर्थ: सुरता = जिसने प्रभु के चरणों में तवज्जो जोड़ी हुई है। बैसनो = स्वच्छ आचरण वाला भक्त। गिआनी = परमात्मा से गहरी सांझ पाने वाला। सूरा = (विकारों का मुकाबला कर सकने वाला) शूरबीर। कुलवंतु = ऊँचे कुल वाला। जिनि = जिस (मनुष्य) ने। भगवंतु = भगवान। सूदु = शूद्र। उधरै = (विकारों से) बच जाता है। सिमरि = स्मरण करके। जानिओ = गहरी सांझ डाली। तिसहि रवाल = उसकी चरण धूल (मांगता है)।
</details>

<details><summary>दर्पण-भाषार्थ</summary>

अर्थ: अर्थ- (हे भाई!) जिस (मनुष्य) ने भगवान का भजन किया है, वही उच्च कुल वाला है, वह (विकारों का टाकरा करने वाला असल) शूरवीर है; वह (असल) धनवान है; वह परमात्मा के साथ गहरी सांझ वाला है; वह ऊँचे आचरन वाला है; वह प्रभु-चरणों में तवज्जो जोड़े रखने वाला है।  
(हे भाई! कोई) क्षत्रिय (हो, कोई) ब्राहमण (हो, कोई) शूद्र (हो, कोई) वैश (हो, कोई) चण्डाल (हो, किसी भी वर्ण का हो, परमात्मा का नाम) स्मरण करके (वह विकारों से) बच जाता है। जिस (भी मनुष्य) ने अपने परमात्मा के साथ गहरी सांझ डाली है, नानक उसके चरणों की धूल (मांगता है)।17।
</details>

<details><summary>दर्पण-भाव</summary>

वार का भाव  
पउड़ी-वार  
(1) परमात्मा की महिमा करना एक सोहाना सुंदर काम है। जो मनुष्य गुरु के सन्मुख हो के यह कार करता है, वह प्रभु के नाम में लीन रहके संसार-समुंदर से पार लांघ जाता है।  
(2) जो मनुष्य एक-मन हो के नाम स्मरण करते हैं, उनके सारे दुख दूर हो जाते हैं।  
(3) गुरु के सन्मुख हो के परमात्मा का नाम स्मरण करने से मनुष्य को ये यकीन बनता जाता है कि प्रभु सिर पर रक्षक है, सब कुछ उसी की रजा में हो रहा है। इस श्रद्धा के बनने से मनुष्य के चिन्ता-फिक्र, झोरे नाश हो जाते हैं।  
(4) गुरु के शब्द द्वारा प्रभु का स्मरण करने से ये समझ आ जाती हैकि सब कुछ करने के समर्थ परमात्मा, जगत का प्रबंध चलाने में कोई कमी नहीं छोड़ता, जो कुछ करता है जीवों के भले के लिए करता है। इस तरह बंदगी करने वाले के सारे दुख और झोरे मिट जाते हैं।  
(5) सतिगुरु के बताए राह पर चल कर जैसे-जैसे मनुष्य प्रभु की महिमा करता है, प्रभु उसे मन में प्यारा लगने लगता है, और इस प्यार की कसक से वह स्वयं को प्रभु में लीन कर लेता है।  
(6) नाम जपने की इनायत से मनुष्य को मौत का डर नहीं रह जाता, और उसका माथा सदा आनंद भाव में खिला रहता है, पर जिसके अंदर निरी माया की ही लगन है उसके मन में झूठ-कपट होने के कारण उसका चेहरा भ्रष्टा रहता है।  
(7) गुरु की शरण पड़ के प्रभु की महिमा करने से मनुष्य के पिछले अवगुण सहज ही दूर हो जाते हैं, कोई खास प्रयत्न नहीं करने पड़ते।  
(8) जिस मनुष्य पर गुरु मेहर करता है, उसे परमात्मा मिलता है, क्योंकि पाँचों कामादिकों को वश करने के करण गुरु और परमात्मा एक रूप हैं। जो मनुष्य गुरु की शरण पड़ने की जगह अपने आप को बड़ा कहलवाते हैं, उन भ्रष्ट हुओं को सदा धिक्कारें ही पड़ती हैं।  
(9) पूरे सतिगुरु की वाणी तो ‘सत्य स्वरूप’ है, इस वाणी का आसरा ले के ‘सत्य स्वरूप’ ही बन जाना है। पर अंदर से और तथा बाहर से कुछ और मनुष्य गुरु की रीस (नकल) करके ‘कच्चा-पक्का’ बोलते हैं, उनका पाज खुल जाता है, क्योंकि वे तो माया की खातिर ही झखें मारते हैं।  
(10) और, जो मनुष्य प्रभु को विसार के और तरफ माया आदि में चिक्त जोड़ते हैं वे झूठ के व्यापारी हैं। उनका कोई आधार नहीं, वे मूर्ख ख्वार ही होते हैं।  
(11) बड़े दुर्लभ हैं वो जो एक-मन हो के नाम स्मरण करते हैं, उनका आसरा ले के और भी तैर जाते हैं। पर जिन्हें निरा खाने-पीने-पहनने का चस्का है, वे कोढ़ के मारे हुए सामने तो मीठीं बातें करते हैं, पर पीछे से दबा के निंदा करते हैं, ऐसे खोटे बंदे रब से दूर बिछुड़े पड़े हैं।  
(12) प्रभु की बंदगी करने वाले संत-जन तो सारे जगत में शोभा पाते हैं। पर जो मूर्ख उनसे वैर बना लेते हैं, वह कभी सुखी नहीं होते, निर्वैर से वैर करते हैं, अहंकार और ईष्या की आग में जलते हैं। ऐसे लोग शुरू से ही कटे हुए वृक्ष की तरह हैं जिसकी टहनियां खुद ही सूख जाती हैं। इन गुर-निंदको के अंदर भी कोई गुण पनप नहीं सकता।  
(13) जिंदगी के सफर में जिस मनुष्यों के पास परमात्मा के महिमा वाली वाणी-रूप राहदारी है, उनके राह में कामादिक विकार बाधा नहीं डाल सकते, क्योंकि उन्हें परमात्मा की ताकत पर भरोसा होता है, पर ये दाति सतिगुरु से ही मिलती है।  
(14) यह जगत, जैसे, व्यापार की मण्डी है। परमात्मा-शाहूकार ने जीवों को यहाँ व्यापार करने भेजा है। जो मनुष्य प्रभु के नाम व महिमा का व्यापार करते हैं वह सही स्वीकार हो के उसके पास पहुँच जाते हैं। पर ये व्यापार सतिगुरु का आसरा ले के ही हो सकता है।  
(15) पर यह ‘नाम’-व्यापार कहीं बाहर जंगलों में जाकर नहीं करना, ये मूर्खों वाली भटकना है। ये मानव-शरीर, जैसे, एक किला है और इसके अंदर ही, जैसे बाजार बने पड़े हैं। मन को गुरु की सहायता से अंदर की ओर ही मोड़ के परमात्मा के नाम और महिमा रूपी हीरे-मोतियों का व्यापार करना है।  
(16) यह मानव-शरीर ही ‘धर्म’ कमाने की जगह है; इस में मानो, बेश-कीमती लाल छुपे हुए हैं। जो मनुष्य सतिगुरु की शरणी पड़ता है, उसे ये लाल ढूँढने की समझ आ जाती है। फिर ज्यों-ज्यों वह नाम स्मरण करता हैउसे हर जगह ताने-पेटे की तरह बुना हुआ परोया हुआ परमात्मा दिखता है।  
(17) गुरु की शरण पड़ने से, गुरु का दीदार करने से, मन में हौसला पैदा हो के मनुष्य कामादिक डाकुओं से मुकाबला करने के लायक हो जाता है, क्योंकि गुरु स्वयं अपने अंदर से इन कामादिकों को खत्म करके परमात्मा का रूप हो चुका है। गुरु के सन्मुख हो के ही यह बाजी जीती जा सकती है।  
(18) सतिगुरु के बताए हुए राह पर चल के जो मनुष्य परमात्मा की महिमा करता है, उसके मन में स्मरण के आनंद का इतना गहरा असर पड़ता है कि दुनिया वाले सारे स्वाद इस के सामने फीके पड़ जाते हैंए सो वह उन रसों की तरफ मुंह ही नहीं करता। वैसे इस आत्मिक आनंद का स्वरूप शब्दों में बयान नहीं किया जा सकता, गूँगे की मिठाई खाने वाली ही बात है।  
(19) जो मनुष्य प्रभु का नाम स्मरण करते हैं, प्रभु स्वयं रक्षक बन के उन्हें विकारों से बचाता है। क्योंकि ‘तू तू’ करते-करते वे अपनी ‘मैं’ को ‘तू’ में ही समा देते हैं। पर बंदगी से टूटे हुए मस्त मनुष्य भटकते हैं और शराबियों की तरह ऊल-जलूल बोलते हैं।  
(20) ज्यों-ज्यों महिमा में मन भीगता है, नाम जपने की ओर ज्यादा कशिश बनती जाती है, यहाँ तक कि दुनियावी रस इंद्रियों को अपनी ओर खींच ही नहीं पाते, ऐसे मनुष्य लोक-परलोक दोनों जगह ‘शाबाशी’ पाते हैं।  
(21) स्मरण करते-करते उनका परमात्मा से इतना प्यार बन जाता है कि वह सोए जागते हर समय उसकी याद में मस्त रहते हैं, ये प्यार कभी भी फीका नहीं पड़ता। इसमें शक नहीं कि ऐसे ऊँचे प्यार वाले लोग होते दुर्लभ (विरले) ही हैं।  
(22) जो मनुष्य गुरु के सन्मुख हो के स्मरण व परमात्मा की तलाश करता है, उसे अपने अंदर से ही प्रभु मिल जाता है, उस को मौत का डर भी खत्म हो जाता है, क्योंकि वह अपना आप परमात्मा के साथ एक-मेक कर लेता है।  
(23) जैसे-जैसे मनुष्य गुरु के बताए राह पर चल के प्रभु की महिमा करता है त्यों-त्यों उसे प्रभु का बड़प्पन प्रत्यक्ष तौर पर उसकी बनाई हुई कुदरत में दिखने लगता है। इसका नतीजा ये निकलता है कि उस मनुष्य की तृष्णा मिट जाती है।  
(24) सब जीवों के अंदर, माया के प्रभाव के कारण, चिन्ता आदि के फुरने उठते रहते हैं। पर जो मनुष्य गुरु की शरण पड़ के स्मरण करते हैं उन्हें हर जगह प्रभु के किए चोज दिखाई देते हैं, इस लिए माया का कोई आडंबर उन्हें प्रभु की याद से डुला नहीं सकता।  
(25) जो मनुष्य गुरु का उपदेश ध्यान से सुन के गुरु के बताए हुए राह पर चलता है, उसके पाप विकार दूरहो जाते हैं, उसका चेहरा खिल उठता है। ये रास्ता निराला ही प्रतीत होता है पर यह सच है कि सतिगुरु की ही दी हुई शिक्षा सुन के मन परमात्मा के प्यार में भीग सकता है।  
(26) पर जिस मनुष्यों का मन माया में पतीजा हुआ है, उनके पास आने का स्वाद नहीं आता,क्योंकि सच और झूठ का मेल नहीं हो सकता। झूठ के बंजारे झूठ के व्यापारियों के पास ही जाना पसंद करते हैं।  
(27) चोर रात के अंधेरे में ये समझ के कि अब कोई नहीं देखता चोरी करने चल पड़ते हैं, सेंध लगाते हैं, पराई स्त्रीयों की तरफ विकारों भरी नजरों से देखते हैं, पर उनके ये विकार परमात्मा से नहीं छुप सकते। आखिर वे निहित नियमों के अनुसार विकारी लोग दुखी होते हैं और पछताते हैं।  
(28) विकारों की ठोकर खा के, जिंदगी की सही राह से टूटा हुआ मनुष्य बेअंत पाप करता फिरता है, दूसरों की निंदा में पड़ के सदा लड़ता रहता हैं इस नर्क की आग़ से उसे बचाए कौन?  
(29) जिस मनुष्य को गुरु परमात्मा का नाम बख्शता है, उसकी सारी चिंताएं व कामादिक विकार नाश हो जाते है क्योंकि प्रभु का नाम ही जिंदगी का सही आसरा है।  
(30) विकारी पापी मनुष्य बंदगी करने वाले का कोई नुकसान नहीं कर सकता, बल्कि अपने मंद कर्मों के कारण खुद दुखी होता है।  
(31) प्रभु की बंदगी करने वाले संतजन तो सारे जगत में शोभा पाते हैं, पर जो मनुष्य उनसे वैर बना लेते हैं वह कभी सुखी नहीं होते, निर्वैर से वैर करते हैं, अहंकार और ईरखा की आग में जलते हैं। ऐसे मनुष्य जड़ से कटे हुए वृक्ष की तरह हैं, जिसकी टहनियां खुद-ब-खुद सूख जाती हैं। इन दोखियों के अंदर कोई गुण पनप नहीं सकता।  
(32) मनमुख मायाधारी पराई निंदा आदि में उम्र गुजार देता है, अहंकार के कारण आस-पडोस में कोई ना कोई झगड़ा खड़ा किए रखता है। आखिर, ये नमकहराम लोक-परलोक दोनों गवा के यहाँ से जाता है।  
(33) मनमुख के भी क्या वश? ये जिंद और शरीर सब कुछ प्रभु ने खुद दिया है। जिस मनुष्य को प्रभु अपनी तरफ लगाना चाहता है, उसके अंदरके बुरे संस्कार खुद ही दूर करके उसको सतिगुरु की सेवा में लगाता है। जीव की कोई अपनी समझदारी, चतुराई काम नहीं आती। जगत के बेअंत विकारों से बचने के लिए एक प्रभु की टेक ही समर्थ है।
</details>

<details><summary>दर्पण-टिप्पनी</summary>

नोट: पउड़ी नं: 26 के भाव को और ज्यादा समझाने के लिए गुरु अरजन साहिब ने यहाँ पाँच पउड़ियां (27 से 31 तक) अपनी ओर से जोड़ दी हैं।
</details>

<details><summary>दर्पण-भाव</summary>

समूचा भाव:  
(1 से 7 तक) इनसान को जीवन में कई दुखों-कष्टों से सामना करना पड़ता है, कई चिन्ता-फिक्रें होती हैं, मौत आदि का सहम पड़ा रहता है, पर जो मनुष्य गुरु की शरण पड़ कर महिमा की सुंदर कार करने लग जाता है, उसे ये यकीन हो जाता है कि प्रभु सिर पे रक्षक है और सब कुछ उसकी रजा में हो रहा है; दूसरा, उसे समझ आ जाती है कि जगत का प्रबंध चलाने में परमात्मा कोई कमी नहीं छोड़ रहा; जीवों के भले के लिए करता है; तीसरा, याद की इनायत से प्रभु मन में प्यारा लगने लगता है, नतीजा ये निकलता है कि कोई दुख, कोई चिन्ता, कोई सहम छू नहीं सकता, सारे अवगुण भी सहज ही नाश हो जाते हैं।  
(8 से 12 तक) जो मनुष्य गुरु की शरण पड़ने की जगह अपने आप को बड़ा कहलाते हैं, गुरु की नकल करते हैं, मुंह के मीठे व मन के खोटे गुर-निंदक भी हैं, उनका पाज खुल जाता है और उन्हें धिक्कारें ही पड़ती हैं, वो गरज़मंद कोढ़ी अहंकार व ईरखा की आग में जलते रहते हैं, कोई गुण उनके अंदर पनप नहीं सकता।  
(13 से 17 तक) पराए देश में सफर में जाने से पहले मनुष्य के पास राहदारी का होना ज़रूरी है नहीं तो कदम-कदम पे बाधाएं आएंगी। जिंदगी के सफर में भी जिस मनुष्य व्यापारी के पास ‘गुरु शब्द’ की राहदारी है, कामादिक मसूलिए उसके राह में कोई रुकावट नहीं डाल सकते, पर ये नाम-व्यापार शरीर-किले के अंदर ही करना है, जंगलों में भटकने की जरूरत नहीं; शरीर ही धर्म कमाने की जगह है। इस में गुझे लाल छुपे हुए हैं। गुरु की शरण पड़ के एक तो इस लाल के व्यापार की विधि आ जाती है, दूसरा, इनको लूटने वाले कामादिक डाकुओं का मुकाबला करने का हौसला पैदा हो जाता है।  
(18 से 25 तक) ज्यों-ज्यों स्मरण के आनंद का मन पर गहरा असर पड़ता है, ‘तू तू’ करते हुए मनुष्य की ‘मैं मैं’ ‘तू’ में समाप्त हो जाती है। नाम जपने की तरफ इतनी ज्यादा खींच पैदा हो जाती है कि दुनियावी रस इंद्रियों को खींच नहीं पाते। परमात्मा के साथ कुछ ऐसा प्यार पैदा हो जाता है कि सोते जागते उसी की याद प्यारी लगती है। फिर तो अंदर बसता भी वही दिखता है और बाहर कुदरत में भी उसी का जलवा नजर आता है। तब, जैसे चित्रकार को उसकी अपनी बनाई तस्वीर मोह नहीं सकती, वैसे प्रभु के साथ एक-मेक हुए बंदे को माया के सुंदर नखरे आकर्षित नहीं कर सकते। पर ये सारी इनायत गुरु की शरण पड़ने से ही मिलती है।  
(26 से 33 तक) जिस अभागी को माया का चस्का पड़ जाए, वह गुरु की शरण आने की जगह, पर-धन, पर-तन और पराई निंदा आदि पापों में पड़ के, जैसे, नर्क की आग में जलता है। यहाँ तक गलत रास्ते पर पड़ जाता है कि भलों और निर्वैर पुरखों से भी ईरखा करता है। जड़ से ही कटे हुए वृक्ष की तरह उसके अंदर कोई गुण पनप नहीं सकता।  
पर जीव की अपनी कोई समझदारी चतुराई काम नहीं देती। प्रभु जिस पर मेहर करता है उसे सतिगुरु के चरणों में ला के विकारों से बचा लेता है।  
मुख्य भाव:  
संसार-समुंदर में अनेक दुख और विकार हैं। जो मनुष्य गुरु की शरण पड़ कर प्रभु का नाम स्मरण करता है, वह इनमें से सही सलामत पार लांघ जाता है, पर जो मनुष्य अपने बड़ेपन में रहता है, वह सत्संग में आने की जगह गुरमुखों की निंदा करता है, और इस तरह उसके अंदर भले गुण पनप नहीं सकते।
</details>

<details open><summary>विश्वास-प्रस्तुतिः</summary>

गउड़ी की वार महला ४ ॥
</details>

<details><summary>मूलम्</summary>

गउड़ी की वार महला ४ ॥
</details>

<details><summary>दर्पण-पदार्थ</summary>

पद्अर्थ: समतु = एक जैसा। द्रिसटि = नजर। भावनी = श्रद्धा। सिधि = सफलता। हरि पदु = हरि के साथ मिलाप।1।
</details>

<details><summary>दर्पण-भाषार्थ</summary>

अर्थ: सतिगुरु सब जीवों पर मेहर करने वाला है, उसके लिए हरेक जीव एक समान है। वह सब की ओर एक निगाह से देखता है, पर (जीव को अपने उद्यम की) सफलता अपने मन की भावना के कारण होती है (भाव, जैसी मन की भावना तैसी मुराद मिलती है)। सतिगुरु के पास हरि के श्रेष्ठ नाम का अमृत है। (पर) हे नानक! यही हरि-नाम, जीव (प्रभु की) कृपा से स्मरण करता है, सतिगुरु से सन्मुख हो के कोई (भाग्यशाली) ही हासिल कर सकता है।1।
</details>

<details><summary>दर्पण-पदार्थ</summary>

पद्अर्थ: बिखु = जहिर। उर = हृदय। सिध = सफल (सिधि = सफलता)। सिरजणहारि = विधाता ने।2।
</details>

<details><summary>दर्पण-भाषार्थ</summary>

अर्थ: माया से उपजा हुआ अहंकार बिलकुल जहर (का काम करता) है, इसके पीछे लगने से सदा जगत में घाटा है। प्रभु के नाम धन का लाभ सतिगुरु के सन्मुख रहके शब्द के विचार के द्वारा कमाया (जा सकता है), और अहंकार की मैल (रूपी) जहर, प्रभु का अमृत नाम हृदय में धारन करने से उतर जाती है। (ये नाम की दाति प्रभु के हाथ में है), जिस गुरमुखों पर वह कृपा करता है, उनके सारे काम सफल हो जाते हैं। (उन्हें मानव जनम के असल व्यापार में घाटा नहीं पड़ता), (पर) हे नानक! प्रभु को वही मिले हैं, जो दरगाह से मिले हैं, और जिन्हें विधाता हरि ने स्वयं मिलाया है।2।
</details>

[[0301]]
<details><summary>दर्पण-पदार्थ</summary>

पद्अर्थ: सचा = सच्चा, सदा स्थिर रहने वाला। गोसाई = धरती का पति। पाई = पैरों पे, चरणों पर। सुआलिओ = सुंदरी (सुआलिउ = संदर, सोहाना)। नामि = नाम में।1।
</details>

<details><summary>दर्पण-भाषार्थ</summary>

अर्थ: हे प्रभु! तू सदा स्थिर रहने वाला मालिक है और पृथ्वी का सच्चा साई है, सारी सृष्टि तेरा ध्यान है और सब जीव-जंतु तेरे आगे सिर निवाते हैं। तेरी महिमा करना एक सोहाना सुंदर कार्य है। जिसने किया है, उसको (संसार-सागर से) पार उतारता है। हे प्रभु! जो जीव सतिगुरु के सन्मुख रहते हैं; तू उनकी मेहनत (महिमा करने की मेहनत) सफल करता है, तेरे सच्चे नाम में वह लीन हो जाते हैं। हे मेरे मालिक! (प्रभु! जैसा) तू खुद है (वैसी ही) तेरी बड़ाई (भी) बड़ी (भाव, बड़े गुण पैदा करने वाली) है।1।
</details>

<details><summary>दर्पण-पदार्थ</summary>

पद्अर्थ: सादु = स्वाद, चस्का। फिका सादु = व्यर्थ चस्का। सलाहदे = अच्छा समझते हैं। ममता = अपनत्व। वादु = झगड़ा, झबेला, लंबी बातें। अपवादु = झगड़ा, कड़वा झगड़ा। परमानादु = परम आनंद हरि।1।
</details>

<details><summary>दर्पण-भाषार्थ</summary>

अर्थ: हरि के नाम के बिना किसी और की महिमा करनी - ये बोलने का सारा (उद्यम) बे-स्वादा काम है (भाव, इसमें असली आनंद नहीं है)। मनमुख जीव अहंकार, अहंम और अपनत्व की बातों को पसंद करते हैं, भाव, इनके आधार पर किसी मनुष्य की निंदा करते हैं और इनका सारा झगड़ा (भाव, स्तुति-निंदा की बातों का सिलसिला) व्यर्थ जाता है। हे नानक! सतिगुरु के सन्मुख रहने वाले मनुष्य पूर्ण आनंद स्वरूप प्रभु का स्मरण करके (दूसरे मनुष्यों की स्तुति निंदा के चस्के से) बच निकलते हैं।1।
</details>

<details><summary>दर्पण-पदार्थ</summary>

पद्अर्थ: सतिगुर = हे सतिगुरु! धिआई = मैं ध्याऊँ। मनि = मन में। मुखि = मुंह से। परहरी = मैं दूर करूँ।2।
</details>

<details><summary>दर्पण-भाषार्थ</summary>

अर्थ: हे सतिगुरु! मुझे प्रभु की बातें सुना (जिससे) मैं हृदय में प्रभु का नाम स्मरण कर सकूँ। हे नानक! प्रभु का नाम पवित्र है (इसलिए मन चाहता है कि मैं भी) मुँह से उच्चारण करके (अपने) सारे दुख दूर कर लूँ।2।
</details>

<details><summary>दर्पण-पदार्थ</summary>

पद्अर्थ: निरंकारु = आकार रहित। निरंजन = हे माया के प्रभाव से रहित हरि! लवै लाइ = बराबरी दे के। सचु = सदा स्थिर रहने वाली। नाइआ = नाम, बड़ाई।2।
</details>

<details><summary>दर्पण-भाषार्थ</summary>

अर्थ: हे रौशनी देने वाले माया से रहित प्रभु! तू स्वयं ही स्वयं निरंकार है। हे सच्चे साई! जिन्होंने एकाग्र हो के तेरा स्मरण किया है, उनका तूने सब दुख दूर कर दिया है। (संसार में) तेरा शरीक कोई नहीं जिसे बराबरी दे के (तेरे जैसा) कहें। हे माया से रहित सच्चे हरि! तेरे जितना तू स्वयं ही दाता है, तू ही मेरे मन को प्यारा लगता है। हे मेरे सच्चे साहिब! तेरी बडिआई (महिमा) सदा कायम रहने वाली है।2।  
अर्थ: जिनके मन में अहंकार का रोग है, वे मन के मुरीद विकारी लोग भ्रम में भूले हुए हैं। हे नानक! ये अहंम् का रोग सतिगुरु को मिल के और सत्संग में रह कर दूर कर।1।
</details>

<details><summary>दर्पण-पदार्थ</summary>

पद्अर्थ: रंग सिउ = प्रेम से। गुणतासु = गुणों का खजाना हरि। गुर साबासि = गुरु की ओर से शाबाशी, गुरु की थापी।2।
</details>

<details><summary>दर्पण-भाषार्थ</summary>

अर्थ: सतिगुरु के सन्मुख रहने वाले मनुष्य का मन और शरीर गुण-निधान हरि के प्रेम से रंगा रहता है। हे नानक! जिस जन को सतिगुरु की शाबशी मिलती है, प्रभु की शरण पड़े उस मनुष्य को प्रभु (अपने साथ) मेल लेता है।2।
</details>

<details><summary>दर्पण-पदार्थ</summary>

पद्अर्थ: पुरखु = सब में व्यापक। वड़ीऐ = तुलना दें। काइतु = क्यूँ? कढ़ीऐ = चिन्ता करें।3।
</details>

<details><summary>दर्पण-भाषार्थ</summary>

अर्थ: हे प्रभु! तू (सारी सृष्टि को) रचने वाला है, (सृष्टि में) व्यापक है (और फिर भी) पहुँच से परे है। किसी के साथ तेरी तुलना नहीं की जा सकती। किस का नाम लें? तेरे जितना और कोई नहीं, तुझे ही तेरे जितना कह सकते हैं। (हे हरि!) तू हरेक शरीर में व्यापक है, (पर ये बात) उनपे प्रगट (होती है) जो सतिगुरु के सन्मुख (होते हैं)। (हे प्रभु!) तू सदा स्थिर रहने वाला सब का मालिक है और सबसे सुंदर (श्रेष्ठ) है। हे सच्चे (हरि!) (अगर हमें ये निश्चय हो जाए कि) जो तू करता है वही होता है, तो हम चिन्ता क्यों करें?।3।
</details>

<details><summary>दर्पण-पदार्थ</summary>

पद्अर्थ: मै मनि = मेरे मन में। धारि = धारी है।1।
</details>

<details><summary>दर्पण-टिप्पनी</summary>

नोट: शब्द ‘लगंनि’ और ‘वसंनि’ वर्तमान काल, अन्य-पुरुष, बहुवचन में हैं। ‘वसंनि’ का अर्थ ‘मैं बसता रहूँ’ करना गलत है (देखें गुरबाणी व्याकरण)।
</details>

<details><summary>दर्पण-भाषार्थ</summary>

अर्थ: (मन चाहता है कि) आठों पहर लग जाएं (भाव, गुजर जाएं) (पर) मेरे हृदय और शरीर में प्यारे का प्यार (लगा रहे, भाव, ना खत्म हो) (क्योंकि) हे नानक! (जिस) मनुष्यों पर हरि (ऐसी) कृपा करता है वह सतिगुरु के (बख्शे हुए) सुख में (सदा) बसते हैं।1।
</details>

<details><summary>दर्पण-टिप्पनी</summary>

नोट: पिछला शलोक और ये शलोक दानों ही महले चौथे के हैं, शब्द ‘लगंनि’, ‘वसंनि’ और ‘सोहंनि’ एक ही किस्म के हैं।
</details>

<details><summary>दर्पण-पदार्थ</summary>

पद्अर्थ: सोहंनि = शोभा देते हैं। पिरंम की = प्यारे की। जिनि = जिस ने। पिरंनि = पिर ने, पति ने। जिनि पिरंनि = जिस पिर ने।2।
</details>

<details><summary>दर्पण-टिप्पनी</summary>

नोट: ‘जिनि’ एकवचन है और ‘जिन’ बहुवचन।
</details>

<details><summary>दर्पण-भाषार्थ</summary>

अर्थ: जिस के हृदय में प्रभु का प्यार है, वह जैसे बोलते हैं, वैसे ही शोभा देते हैं (भाव, उनका बोला हुआ मीठा लगता है) (ये एक आश्चर्यजनक चमत्कार है)। हे नानक! (इस भेद की जीव को समझ नहीं आ सकती) जिस पर (प्रभु) ने ये प्यार लगाया है वह खुद ही जानता है।2।
</details>

<details><summary>दर्पण-पदार्थ</summary>

पद्अर्थ: बुझाही = तू समझ देता है। करण = जगत। अगमु = अगम्य (पहुँच से परे)। छडाही = दुखों-चिंताओं से तू छुड़ाता है (देखें पउड़ी नं: 2,3 में ‘दुख ते काड़ा’)।4।
</details>

<details><summary>दर्पण-भाषार्थ</summary>

अर्थ: हे (सृष्टि के) रचनहार! तू खुद अचूक है, भूलता नहीं (गलती नहीं करता)। हे सच्चे! सतिगुरु के शब्द के द्वारा तू ये समझाता है कि जो तू करता है सो ठीक करता है। हे हरि! तेरा कोई शरीक नहीं और सृष्टि के इस सारे परपंच का मूल तू खुद ही है और सामर्थ्य वाला है। तू दया करने वाला मालिक है (पर) तेरे तक पहुँच नहीं हो सकती; सब जीव-जंतु तुझे स्मरण करते हैं। सब जीव तेरे (रचे हुए) हैं, तू सब का (मालिक) है, तू सभी को (दुखों और चिंताओं से) स्वयं छुड़वाता है।4।
</details>

[[0302]]
<details><summary>दर्पण-पदार्थ</summary>

पद्अर्थ: अखी = आँखें। गुरि = गुरु ने। सवंनि = सोते हैं, लीन रहते हैं।1।
</details>

<details><summary>दर्पण-भाषार्थ</summary>

अर्थ: सज्जन प्रभु का प्यार भरा संदेशा सुन के (जिस की) आँखें तार में (भाव, दीदार की उम्मीद में) लग जाती हैं; हे नानक! गुरु ने प्रसन्न हो के उनको सज्जन मिलाया है, और वे सुख में टिके रहते हैं।1।
</details>

<details><summary>दर्पण-पदार्थ</summary>

पद्अर्थ: तिसटिआ = टिका हुआ, शांत चिक्त हुआ। गुझा = छुपा हुआ।2।
</details>

<details><summary>दर्पण-भाषार्थ</summary>

अर्थ: दातें बख्शने वाला सतिगुरु दया का घर है, उसके (हृदय) में सदा दया (ही दया) है। सतिगुरु के (हृदय) में किसी के साथ वैर नहीं, वह सब जगह एक प्रभु को देख रहा है (इसलिए वह वैर किस के साथ करे? पर कई मूर्ख मनुष्य निर्वैर गुरु के साथ भी वैर करने से नहीं हटते) जो मनुष्य निर्वैरों के साथ वैर कमाते हैं उनमें से किसी भी के हृदय में कभी भी शांति नहीं आई (भाव, वे सदा दुखी रहते हैं) (और) सतिगुरु का बुरा तो हो ही नहीं सकता (क्योंकि) वह सबका भला सोचता है। जिस भावना से कोई जीव सतिगुरु के पास जाता है उसको वैसा फल मिल जाता है (जाहरदारी सफल नहीं हो सकती); क्योंकि, हे नानक! रचनहार प्रभु से कोई बात छुपाई नहीं जा सकती, वह (अंदर की और बाहर की) हर बात जानता है।2।
</details>

<details><summary>दर्पण-पदार्थ</summary>

पद्अर्थ: साहिब मनि = साहिब के मन में। सचि = सदा स्थिर प्रभु में।5।
</details>

<details><summary>दर्पण-भाषार्थ</summary>

अर्थ: जिस (जीव-स्त्री) की मालिक प्रभु सराहना करे वही (दरअसल) बड़ी समझनी चाहिए। जिस को चाहे प्रभु मालिक बख्श लेता है, और वह साहिब के मन में प्यारी लगती है। वह (जीव-स्त्री) मूर्ख व अंजान है जो उसकी रीस करती है, (क्योंकि, रीस करने से कुछ भी हाथ नहीं आता, यहाँ तो) जिसे सतिगुरु मिलाता है (वही मिलती है और) (हरि की) महिमा ही उच्चारण करके (और लोगों को सुनाती है)। हे नानक! प्रभु सदा स्थिर रहने वाला है, (इस बात को अच्छी तरह) समझ के (वह जीव-स्त्री) सच्चे प्रभु में लीन हो जाती है।5।
</details>

<details><summary>दर्पण-पदार्थ</summary>

पद्अर्थ: निरंजनु = निर+अंजन। अंजन = कालिख, माया का प्रभाव। निरभउ = जिसे कोई डर नही। निरंकारु = जिस का कोई खास शरीर नहीं। इक मनि = एक मन से, मन लगा के, मन एक हरि की ओर लगा के। गुरमुखि = गुरु की ओर मुंह करके। जैकारु = बड़ाई, उपमा। फिटु फिटु कहै = धिक्कारें डालता है। वरतदा = मौजूद है। धंनु = मुबारक। वारिआ = सदके।1।
</details>

<details><summary>दर्पण-भाषार्थ</summary>

अर्थ: प्रभु सचमुच है, माया से निर्लिप है, काल रहित निरभउ निर्वैर और आकार रहित है, जिन्होंने एकाग्र मन हो के उसका स्मरण किया है, उनके मन से अहंकार का बोझ उतर गया है। (पर) उन संत जनों को ही बड़ाई मिलती है जिन्होंने गुरु के सन्मुख हो के स्मरण किया है। जो कोई पूरे सतिगुरु की निंदा करता है उसे सारा संसार धिक्कारता है (वह निंदक सतिगुरु का कुछ बिगाड़ नहीं सकता, क्योंकि) प्रभु स्वयं सतिगुरु में बसता है और वह स्वयं रक्षा करने वाला है। धन्य है गुरु जो हरि के गुण गाता है, उसके आगे सदा सिर झुकाना चाहिए। (कह) हे नानक! मैं सदके हूँ, उन हरि के दासों से जिन्होंने विधाता को आराधा है।1।
</details>

<details><summary>दर्पण-पदार्थ</summary>

पद्अर्थ: साजीअनु = साजी उसने। उपाइअनु = पैदा की उसने। गिरासु = ग्रास, खुराक। सभु = हर जगह। गुणतासु = गुणों का खजाना। सभि = सारे। किलविख = पाप। तासु = उस के।2।
</details>

<details><summary>दर्पण-भाषार्थ</summary>

अर्थ: प्रभु ने खुद ही धरती की रचना की और खुद ही आकाश। इस धरती में उसने जीव-जंतु पैदा किए और खुद ही (जीवों के) मुंह में ग्रास देता है। गुणों का खजाना (हरि) खुद ही सब जीवों के अंदर व्यापक है। हे दास नानक! तू प्रभु का नाम जप, (जिसने जपा है) उसके सारे पाप प्रभु दूर करता है।2।
</details>

<details><summary>दर्पण-पदार्थ</summary>

पद्अर्थ: जम कंकरु = जम का सेवक, जमदूत। उजले = खिले हुए। सटीअनि = फेंके जाते हैं। हिरदै = हृदय में। कूड़ो = झूठ ही।6।
</details>

<details><summary>दर्पण-भाषार्थ</summary>

अर्थ: हे हरि! तू सच्चा और स्थिर रहने वाला मालिक है, तुझे सच ही प्यारा लगता है। हे सच्चे प्रभु! जो जीव तेरी महिमा करते हैं, जमदूत उनके नजदीक नहीं फटकता। जिनके हृदय को सच्चा प्रभु प्यारा लगता है, उनके मुंह दरगाह में उज्जवल होते हैं, (पर) झूठ का व्यापार करने वालों के हृदय में झूठ और कपट होने के कारण वे पीछे फेंक दिए जाते हैं और बहुत दुखी होते हैं। झूठों का मुँह (दरगाह में) काले होते हैं (क्योंकि) उनके झूठ का पर्दा-फाश हो जाता है।6।
</details>

<details><summary>दर्पण-पदार्थ</summary>

पद्अर्थ: गुरसिखी = गुरु के सिखों ने। हलति = इस लोक में। पलति = परलोक में। पैनाए = माने जाते हैं, आदर दिया जाता है। सुआवगीर = स्वार्थ को पकड़ने वाले, स्वार्थी लोग। दयु = पति। दइ = पति ने। वजाए = प्रगट किए। सिरी = सिरीं, सिरे से, तरफ से। चलत = चलित्र, चमत्कार। सबाए = सारे।1।
</details>

<details><summary>दर्पण-टिप्पनी</summary>

नोट: ‘ओइ’ है ‘ओहु’ का बहुवचन।
</details>

<details><summary>दर्पण-भाषार्थ</summary>

अर्थ: (धरती के स्वभाव की तरह) सतिगुरु (भी) धर्म की भूमि है, जिस तरह (की भावना) का बीज कोई बीजता है, वैसा ही फल लेता है। जिस गुरसिखों ने नाम-अमृत बीजा है उन्हें प्रभु-प्राप्ति-रूपी अमृत फल ही मिल गया है। इस संसार में और अगले जहान में वे सुर्ख-रू होते हैं, और प्रभु की सच्ची दरगाह में उनका आदर होता है। एक जीवों के हृदय में खोट (होने के कारण) वे सदा खोटे कर्म करते हैं। ऐसा आदमी वैसा ही फल खाता है, (क्योंकि) जब सतिगुरु-सर्राफ ध्यान से परखता है तो सारे खुदगरज प्रगट हो जाते हैं (भाव, छुपे नहीं रह सकते)। जैसी उनके हृदय की भावना होती है, वैसा ही उनको फल मिलता है, और पति प्रभु के द्वारा वह उसी तरह नश्र कर दिए जाते हैं, (पर) हे नानक! (जीव के भी क्या वश?) ये सारे चरित्र प्रभु खुद हमेशा करके देख रहा है और दोनों तरफ (गुरसिखों में और स्वावगीरों में) स्वयं ही परमात्मा मौजूद है।1।
</details>

[[0303]]
<details><summary>दर्पण-पदार्थ</summary>

पद्अर्थ: जितु = जहाँ। थाइ पाइ = हासिल कर लेता है। वथु = वस्तु। घरि घरि = हरेक घर में। गुझी = छुपी। मुलंमा पाजु = दिखावा। पारसु = पारस से। सुवरनु = सोना। धणी = मालिक।
</details>

<details><summary>दर्पण-भाषार्थ</summary>

अर्थ: मन एक है और एक तरफ ही लग सकता है, जहाँ जुड़ता है, वहाँ सफलता हासिल कर लेता है। बहुत बातें बाहर-बाहर से कोई करता रहे (भाव, बातें करने से कोई लाभ नहीं), खा तो वही वस्तु सकता है जो घर में हो (भाव, मन जहाँ लगा हुआ है, प्राप्त तो वही चीज होनी है)। मन को सतिगुरु के अधीन किए बिना (ये बात) समझ नहीं आती और हृदय में से अहंकार दूर नहीं होता। अहंकारी जीवों को (सदा) तृष्णा और दुख (सताते हैं), (तृष्णा के कारण) हाथ फैला के घर-घर मांगते फिरते हैं (भाव, उनकी तृप्ति नहीं होती इसी कारण वे दुखी रहते हैं)। उनका मुलम्मा पाज (दिखावा) उतर जाता है और झूठ और ठगी छुपी नहीं रह सकती। (पर, उन बिचारों के भी क्या वश?) पिछले (किए अच्छे कर्मों के मुताबिक जिनके हृदय पर भले संस्कार) लिखे हुए हैं, उन्हें पूरा सतिगुरु मिल जाता है, और जैसे पारस लग के लोहा सोना बन जाता है वैसे ही संगति में मिल के (वह भी अच्छे बन जाते हैं)। हे दास नानक के प्रभु! (जीवों के हाथ कुछ नहीं) तू खुद ही सब का मालिक है जैसे तुझे ठीक लगता है वैसे ही जीवों को चलाता है।2।
</details>

<details><summary>दर्पण-पदार्थ</summary>

पद्अर्थ: विकणि = बेचने के लिए। पलरी = पराली के बदले। आलाए = उच्चारता है।7।
</details>

<details><summary>दर्पण-टिप्पनी</summary>

(नोट: शब्द ‘विकणि’ का अर्थ ‘बिकते है’ करना गलत है; वह शब्द ‘विकनि’ होता है)।
</details>

<details><summary>दर्पण-भाषार्थ</summary>

अर्थ: जिस जीवों ने प्रभु का स्मरण किया, उन्हें प्रभु (अपने में) मिला लेता है, उनके साथ (उनके) गुणों की जिन्होंने सांझ की है, उनके सारे पाप शब्द द्वारा जल जाते हैं। (पर) हे सच्चे प्रभु! अवगुणों को पराली के भाव बेचने के लिए (अर्थात, सहजे ही नाश करने के लिए) गुणों की ये सांझ उसी को मिलती है जिसे तू खुद देता है। मैं सदके हूँ अपने सतिगुरु से जिसने (जीव के) पाप दूर करके गुण प्रगट किए हैं। जो जीव सतिगुरु के सनमुख होता है, वही महान प्रभु की महान महिमा करने लग जाता है।7।
</details>

<details><summary>दर्पण-पदार्थ</summary>

पद्अर्थ: वडिआई = गुण। अनदिनु = हर रोज। रमत = स्मरणा। ताणु = बल। दीबाणु = आसरा। रख = रक्षा। गुर मूरति = गुरु का ये स्वरूप (जिसका वर्णन ऊपर किया गया है)।
</details>

<details><summary>दर्पण-भाषार्थ</summary>

अर्थ: सतिगुरु में ये बहुत बड़ा गुण है कि वह हर रोज प्रभु नाम का स्मरण करता है, सतिगुरु की सुच और संयम हरि-नाम का जाप है और वह हरि-नाम में ही तृप्त रहता है। हरि का नाम ही आसरा और नाम ही सतिगुरु के लिए रक्षा करने वाला है। जो मनुष्य इस गुर-मूरत का पूजन चिक्त लगा के करता है (भाव, जो जीव ध्यान से सतिगुरु के उक्त लिखे गुणों को धारण करता है) उसे वही फल मिल जाता है जिसकी मन में इच्छा करे।
</details>

<details><summary>दर्पण-पदार्थ</summary>

पद्अर्थ: मार = सजा। तसकर = चोर। गलावै = गले की रस्सी।1।
</details>

<details><summary>दर्पण-टिप्पनी</summary>

(नोट: ईष्या के कारण मनुष्य दूसरे की निंदा करता है सो निंदा करते वक्त वह ईष्या के आग-रूपी घोर नरक में जल रहा होता है, और जिस के पास निंदा करता है उनकी नजरों में भी हलका पड़ता है। सो, जलने और मुँह-कालख, ये दो किस्म की मार निंदक को पड़ती है)।
</details>

<details><summary>दर्पण-भाषार्थ</summary>

अर्थ: जो मनुष्य पूरे सतिगुरु की निंदा करता है, उसे प्रभु मार पड़वाता है, अपने हाथों से निंदा के बीज बीजने का फल उसे भोगना पड़ता है (तब पछताता है, पर) फिर जो समय (निंदा करने में बीत गया है) उसे मिलता नहीं, और जैसे चोर को गले में रस्सी डाल के ले जाते हैं वैसे मुँह काला करके (मानो) डरावने नरक में (उसको भी) डाल दिया जाता है।  
फिर इस (निंदा-रूपी घोर नरक में से) तब ही बचता है, अगर सतिगुरु की शरण पड़ कर प्रभु का नाम जपे। नानक परमात्मा (के दर) की बातें कह के सुना रहा है; परमात्मा को ऐसे ही भाता है (कि निंदक ईष्या के नर्क में खुद ही जलता रहे)।1।
</details>

<details><summary>दर्पण-पदार्थ</summary>

पद्अर्थ: बिखु = जहर। अणहोदे = जिनका कोई अस्तित्व नहीं, निकम्मे। दयु = पति। दयि = पति ने। गलि = गले में। गल फरोसी = बातों की कमाई खानी, बातें बेचनी। लछणु = कलंक।
</details>

<details><summary>दर्पण-टिप्पनी</summary>

नोट: ‘दुोहागणि’ में से अक्षर ‘द’ के साथ ‘ु’ मात्रा लगा के पढ़ना है, असल शब्द ‘दोहागणि’ है।
</details>

<details><summary>दर्पण-भाषार्थ</summary>

अर्थ: जो मनुष्य पूरे सतिगुरु का हुक्म नहीं मानता, वह अपने मन के पीछे चलने वाला बेसमझ आदमी माया (रूपी जहर) का ठगा (हुआ है,) उसके मन में झूठ है (सत्य को वह) झूठ ही समझता है, इस वास्ते पति ने (झूठ बोलने से पैदा हुए) व्यर्थ के झगड़े उसके गले में डाल दिए हैं, ऊल-जलूल बोल के रोटी कमाने के वह बहुत यत्न करता है, पर उसके वचन किसी को अच्छे नहीं लगते। त्यागी हुई औरत की तरह वह घर घर घूमता है, जो मनुष्य उससे मेल-मुलाकात रखता है उसको भी कलंक लग जाता है।
</details>

[[0304]]
<details><summary>दर्पण-पदार्थ</summary>

पद्अर्थ: अलिपतो = निराला, अलग। पासु = पासा, साथ। गोपे = निंदा करता है। ओनि = उस ने। लाहा = कमाई, लाभ।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु के सन्मुख होता है वह मनमुख से अलग रहता है। मनमुख का साथ छोड़ के सतिगुरु की संगति करता है। हे संत जनों! (सिरे की बात ये है कि) जो मनुष्य अपने सतिगुरु की निंदा करता है, वह ठीक नहीं, (मानव जनम में) जो कमाना था वह भी गवा लेता है और (मनुष्य-जन्म-रूप) भी गवा लेता है।
</details>

<details><summary>दर्पण-पदार्थ</summary>

पद्अर्थ: आगमु = शास्त्र। निगमु = वेद। उपरि आइआ = (सबसे ज्यादा) प्रामाणिक है। हथि न आवै = नहीं मिलता।2।
</details>

<details><summary>दर्पण-भाषार्थ</summary>

अर्थ: नानक कह के सुनाता है (भाव, इस बात पर जोर दे के कहता है कि) (गुरसिख के लिए यह) पहला आगम-निगम है (यही है वेद-शास्त्रों का उत्तम सिद्धांत कि) पूरे सतिगुरु का वचन (सबसे ज्यादा) प्रामाणिक है। (इस वास्ते) गुरसिखों को पूरे सतिगुरु की बड़ाई अच्छी लगती है (पर) मनमुखों को गुरु की बड़ाई समझने का वह समय हाथ नहीं आता।2।
</details>

<details><summary>दर्पण-पदार्थ</summary>

पद्अर्थ: टिके = टिक्के, तिलक देता है, आशीश देता है, मेहर की नजर करता है।8।
</details>

<details><summary>दर्पण-टिप्पनी</summary>

नोट: ‘टिके’ का अर्थ गद्दी देना गलत है। गद्दी तो गुरु गोबिंद सिंघ जी के बाद किसी मनुष्य को नहीं मिली। क्या ‘गुरु’ बने बिना किसी और को परमात्मा नहीं मिल सकता?
</details>

<details><summary>दर्पण-भाषार्थ</summary>

अर्थ: सदा स्थिर रहने वाला जो सच्चा प्रभु सबसे बड़ा है, उस मनुष्य को मिलता है जिसको सतिगुरु तिलक दे (भाव, आशीश दे)। सतिगुरु भी वही हैजो सदा सच्चे प्रभु को याद रखता है (और इस तरह) सच्चा प्रभु और सतिगुरु एक-रूप (हो गए हैं,) जिस ने (कामादिक) पाँचों वैरी खींच के वश कर लिए हैं। जो मनुष्य सतिगुरु की सेवा से वंचित रहते हैं और अपने आप को बड़ा कहलवाते हैं, उनके हृदय में झूठ होता है (इस करके उनका) मुंह फीका (रहता है, भाव, उनके मुँह पर नाम की लाली नहीं होती और) उन्हें सदा धिक्कार मिलती है। किसी को उनके वचन अच्छे नहीं लगते (अंदर झूठ होने के कारण) उनके मुँह भी भ्रष्टे हुए होते हैं (क्योंकि) वह सतिगुरु को भूले हुए हैं।8।
</details>

<details><summary>दर्पण-पदार्थ</summary>

पद्अर्थ: किरसानी = खेती। बखसि = बख्श के, माफ करके, क्षमा करके, मेहर करके। जमाइअनु = जमा दी है उसने, उगा दी है उसने।
</details>

<details><summary>दर्पण-भाषार्थ</summary>

अर्थ: सारा संसार प्रभु का (जैसे) खेत है (जिस में) प्रभु ने (जीवों को) खेती के काम में लगाया हुआ है (भाव, नाम जपने के लिए भेजा हुआ है)। जो मनुष्य सतिगुरु के सन्मुख रहते हैं, उनकी (खेती) प्रभु ने मेहर करके उगा दी है, (पर) पर जो मनुष्य मन के पीछे भूले रहे, वे मूल भी गवा बैठे (भाव, मनुष्य जनम हाथों से छीन लिया)।
</details>

<details><summary>दर्पण-पदार्थ</summary>

पद्अर्थ: सभु को = हरेक जीव। भावै = अच्छा लगे।
</details>

<details><summary>दर्पण-भाषार्थ</summary>

अर्थ: (अपनी ओर से) हर कोई अपने भले के लिए बीजता है (पर) वही खेत अच्छा उगता है (भाव, वही कमाई सफल होती है) जो प्रभु को अच्छा लगता है। (इस करके हरि की प्रसन्नता के लिए) सतिगुरु के सिख अमर करने वाले प्रभु का आत्मिक जीवन देने वाला नाम बीजते हैं और उन्हें हरि-नाम-रूपी अमृत फल की प्राप्ति हो जाती है।
</details>

<details><summary>दर्पण-पदार्थ</summary>

पद्अर्थ: किरस = फसल, खेती। कुरकदा = कुतरता। किरसाणी = फसल। भाउ करि = प्रेम करके, फब के। बख्श = बख्शिश।
</details>

<details><summary>दर्पण-भाषार्थ</summary>

अर्थ: (मनमुखों की) फसल को जो जम (रूपी) चूहा सदा कुतरता जाता है गुरसिखों का वह कुछ बिगाड़ नहीं सकता, (क्योंकि) विधाता प्रभु ने मार के उसे निकाल बाहर कर दिया है (भाव, गुरसिखों के हृदय में माया वाला प्रभाव ही नहीं रहने दिया,) (इस वास्ते उनकी) फसल प्रेम से (भाव बढ़िया फब के लहरा के) उगती है और प्रभु की मेहर-रूपी बोहल का ढेर लग जाता है।
</details>

<details><summary>दर्पण-पदार्थ</summary>

पद्अर्थ: लाहिओनु = उतार दिया है उस (प्रभु) ने।1।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु पुरखु का ध्यान धरते हैं, प्रभु ने उनकी सारी चिंताएं उतार दी हैं। हे दास नानक! जो मनुष्य प्रभु के नाम का स्मरण करता है, वह खुद (इस काड़े-अंदेसे भरे समुंदर में से) तैर जाता है और सारे संसार को पार कर लेता है।1।
</details>

<details><summary>दर्पण-पदार्थ</summary>

पद्अर्थ: लालचि = लालच में। अटिआ = लिबड़ा हुआ। ऊघै = ऊँघते हुए, नींद में। सोत = इंद्रियां। सिरि = सिर पर। जोरा = स्त्रीयां। अमरु = हुक्म। भला = अच्छी चीजें। अमेध = मति हीन। खल = मूर्ख। कुसुध = खोटे।
</details>

<details><summary>दर्पण-भाषार्थ</summary>

अर्थ: मन के अधीन हुआ मनुष्य सारा दिन लालच में लिबड़ा हुआ (नाम के अलावा) और-और बातें करता फिरता है। (दिन का कार्य-व्यवहार करके थका हुआ) रात को नींद में घुटा जाता है, उसकी सारी नौ इंद्रियां ही ढीली पड़ जाती हैं। (ऐसे) मनमुखों के सिर पर स्त्रीयों का हुक्म चलता है, और वह उनको (ही) सदा बढ़िया-बढ़िया पदार्थ ला के देते हैं। जो मनुष्य स्त्रीयों के कहे में चलते हैं (भाव, अपना वजीर जान के सलाह नहीं लेते, बल्कि पूरी तरह जो स्त्रीयां कहें वही करते हैं), वह (आम तौर पर) मलीन-मति बुद्धिहीन और मूर्ख होते हैं, (क्योंकि) जो विषौ के मारे हुए गंदे आचरण वाले होते हैं, वही स्त्रीयों के कहे में चलते हैं।
</details>

<details><summary>दर्पण-पदार्थ</summary>

पद्अर्थ: आखिऐ = कहे अनुसार। भल भला = भलों से भला।
</details>

<details><summary>दर्पण-टिप्पनी</summary>

(नोट: शब्द ‘आखीअै’ और ‘आखिअै’ में फर्क समझने योग्य है)।
</details>

<details><summary>दर्पण-भाषार्थ</summary>

अर्थ: सच्चा और अच्छे से अच्छा मनुष्य वह है, जो सतिगुरु के हुक्म में चलता है।
</details>

<details><summary>दर्पण-पदार्थ</summary>

पद्अर्थ: उपाइअनु = पैदा किए उस (प्रभु) ने। सभि खेल = सारे तमाशे। खिला = खेले हैं।2।
</details>

<details><summary>दर्पण-भाषार्थ</summary>

अर्थ: (पर, स्त्री या मनमुख मनुष्य के क्या इख्तियार?) सभ स्त्रीयां और मनुष्य प्रभु ने खुद पैदा किए हैं। हे नानक! (कह कि) हे प्रभु! (संसार की) यह सारी बनतर तेरी बनाई हुई है, जो कुछ तूने किया है सब भला है।2।
</details>

<details><summary>दर्पण-पदार्थ</summary>

पद्अर्थ: बणीऐ = बन जाना है। होरि = कई और मनुष्य। कूड़िआर = झूठ के व्यापारी। झड़ि पड़ीऐ = रह जाते हैं।9।
</details>

<details><summary>दर्पण-टिप्पनी</summary>

(नोट: शब्द ‘होरि’ तथा ‘होरु’ का फर्क समझने योग्य है)।
</details>

<details><summary>दर्पण-भाषार्थ</summary>

अर्थ: हे प्रभु! तुझे कैसे तोलें? तू बेपरवाह, अथाह व अतोल है। जिन्हें सतिगुरु मिलता है और जो तेरा स्मरण करते हैं, वह बहुत भाग्यशाली हैं। सतिगुरु की वाणी द्वारा (सत्य-स्वरूप) बन जाते हैं (भाव, जो नाम जपता है वह नाम में समा जाता है)। कई और झूठ के व्यापारी सतिगुरु की रीस करके कच्ची वाणी उचारते हैं, पर वह (हृदय में) झूठ होने के कारण झड़ जाते हैं (भाव, सतिगुरु की बराबरी नहीं कर सकते, और उनका पर्दा फाश हो जाता है), उनके दिल में कुछ और होता है और मुँह में और। वे विषौली-माया को एकत्र करने के लिए झुरते हैं और खप-खप के मरते हैं।9।
</details>

<details><summary>दर्पण-पदार्थ</summary>

पद्अर्थ: सतिगुर की सेवा = गुरु का बताया हुआ रास्ता। जजमाले = कोड़े। सचिआर = सच के व्यापारी।
</details>

<details><summary>दर्पण-भाषार्थ</summary>

अर्थ: सतिगुरु की (बताई) सेवा (एक) पवित्र (कर्म) है, जो मनुष्य निर्मल हो (भाव, जिस मनुष्य का हृदय मलीन ना हो) वही ये मुश्किल कार कर सकता है। जिनके हृदय में धोखा-विकार और झूठ है, सच्चे प्रभु ने खुद ही उन कड़वों को (गुरु से) अलग कर दिया है। सत्य के व्यापारी सिख तो सतिगुरु के पास बैठ के (सेवा की) मेहनत करते हैं, पर वहाँ झूठ के व्यापारी ढूँढने से भी नहीं मिलते।
</details>

[[0305]]
<details><summary>दर्पण-पदार्थ</summary>

पद्अर्थ: भलेरे = बुरे, भ्रष्ट। दयि = पति द्वारा। किचरकु = कब तक? वेराईअनि = धैर्य बाँधा जा सकता है।
</details>

<details><summary>दर्पण-भाषार्थ</summary>

अर्थ: जिस मनुष्यों को सतिगुरु के वचन अच्छे नहीं लगते उनके मुँह भ्रष्ट हुए हुये हैं, वे प्रभु पति द्वारा धिक्कारे फिरते हैं। जिनके हृदय में प्रभु का प्यार नहीं, उन्हें कब तक धीरज दिया जा सकता है?  
वह मन के मुरीद लोग भूतों की तरह ही भटकते हैं।
</details>

<details><summary>दर्पण-पदार्थ</summary>

पद्अर्थ: थाइ = जगह पर। वथु = चीज। नाले = और, इसके साथ ही, तथा। इकि = कई जीव। ठगवाले = ठगी करने वाले।1।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु को मिलता है वह (एक तो) अपने मन को (विकारों से बचा के) ठिकाने रखता है, साथ ही अपनी वस्तु को वह स्वयं ही इस्तेमाल करता है (भाव, कामादिक वैरी उसके आनंद को खराब नहीं कर सकते), (पर) हे दास नानक! (जीव के हाथ में कुछ नहीं) एक को खुद हरि मिलाता है और सुख बख्शता है और एक ठगी करने वालों को अलग कर देता है (भाव, सतिगुरु मिलने नहीं देता)।1।
</details>

<details><summary>दर्पण-पदार्थ</summary>

पद्अर्थ: निधानु = खजाना। दयि = पति ने, खसम ने। रासि आदे = सिरे चढ़ा दिए, सफल कर दिए। अंगु करि = पक्ष कर के। रहरासि = विनती, अरदास।
</details>

<details><summary>दर्पण-भाषार्थ</summary>

अर्थ: जिनके हृदय में प्रभु नाम का खजाना है, पति प्रभु ने उनके काम खुद सफल कर दिए हैं; उन्हें लोगों की मुहताजी करने की जरूरत नहीं रहती (क्योंकि) प्रभु उनका पक्ष करके (सदा) उनके अंग-संग है। (मुहताजी तो कहीं रही, बल्कि) सब लोग उनका दर्शन करके उनकी उपमा करते हैं (क्योंकि) जब खुद विधाता उनका पक्ष करता है तो हर किसी ने पक्ष करना हुआ। (यहाँ तक कि) शाह-पातशाह भी सारे हरि के दास के आगे सिर निवाते हैं (क्योंकि वे भी तो) सारे प्रभु के ही बनाए हुए हैं (प्रभु के दास से आक़ी कैसे हों?)
</details>

<details><summary>दर्पण-पदार्थ</summary>

पद्अर्थ: गुरि पूरै = पूरे गुरु के द्वारा। निहचलु = अटल, ना समाप्त होने वाला। चढ़ै सवाइआ = बढ़ता जाता है।
</details>

<details><summary>दर्पण-भाषार्थ</summary>

अर्थ: (यही) महान महिमा पूरे सतिगुरु की ही है (कि हरि के दास का शाहों-पातशाहों समेत लोग आदर करते हैं, और वह) बड़े हरि की सेवा करके अतुल्य सुख पाता है। पूरे सतिगुरु के द्वारा प्रभु ने (जो अपने नाम का) दान (अपने सेवक को) बख्शा है वह समाप्त नहीं होता, क्योंकि, प्रभु सदा बख्शिश किए जाता है और वह दान (दिनो-दिन) बढ़ता रहता है।
</details>

<details><summary>दर्पण-पदार्थ</summary>

पद्अर्थ: देखि न सकै = देख के बर्दाश्त नहीं कर सकता। करतै = कर्तार ने। पचाइआ = जलाया है।2।
</details>

<details><summary>दर्पण-भाषार्थ</summary>

अर्थ: जो कोई निंदक (ऐसे हरि के दास की) महिमा देख के बर्दाश्त नहीं कर सकता, उसे विधाता ने खुद (ईष्या की आग में) दुखी किया है। मैं दास नानक विधाता के गुण गाता हूँ, वह अपने भक्तों की सदा रक्षा करता आया है।2।
</details>

<details><summary>दर्पण-पदार्थ</summary>

पद्अर्थ: अगम = अ+गम, जिस तक पहुँच ना हो सके। दाणा = दाना, सयाना। सुघड़ु = सुंदर घाड़त वाला, सुघड़। होरतु = और जगह। पचि पचि = जल जल के।10।
</details>

<details><summary>दर्पण-भाषार्थ</summary>

अर्थ: हे प्रभु! तू अगम्य (पहुँच से परे) और दयालु मालिक है, बड़ा दाता और समझदार है; मुझे तेरे जितना बड़ा और कोई दिखाई नहीं देता, तू ही सुजान मेरे मन में प्यारा लगा है। (जो) मोह (रूप) कुटंब दिखाई देता है सब विनाशवान है और (संसार में) पैदा होने मरने (का कारण बनता है)। (इस करके) सच्चे हरि के बिना जो मनुष्य किसी और के साथ मन जोड़ते हैं वे झूठ के व्यापारी हैं, और उनका (इस पर) मान झूठा है। हे नानक! सच्चे प्रभु का स्मरण कर, (क्योंकि) सच्चे से टूटे हुए मूर्ख जीव दुखी हो के आत्मिक मौत लिए रहते हैं।10।
</details>

<details><summary>दर्पण-पदार्थ</summary>

पद्अर्थ: अगो दे = पहले। सत भाउ = आदर, नेक भाउ, अच्छा सलूक। अध विचि = दुचित्तेपन में। कूड़ी = झूठ मूठ ही, लोकाचारी ही। दिचै = दिया जाए। पिछोदे = समय बीत जाने पर।
</details>

<details><summary>दर्पण-भाषार्थ</summary>

अर्थ: मन का मुरीद मनुष्य पहले तो (गुरु के वचन को) आदर नहीं देता, बाद में उसके कहने का कोई लाभ नहीं होता। वह अभागा दुचित्तेपन में ही भटकता है (अगर श्रद्धा और प्यार ना हो तो) निरी बातें करके कैसे सुख मिल जाए? जिसके हृदय में सतिगुरु का प्यार नहीं, वह लोकाचारी (गुरु के दर पर) आता जाता है (उसका आना-जाना लोक दिखावा ही है)।
</details>

<details><summary>दर्पण-पदार्थ</summary>

पद्अर्थ: अपिउ = अमृत, आत्मिक जीवन देने वाला नाम जल। केरा = का। भरमु = भटकना। अनंदि = आनंद में।1।
</details>

<details><summary>दर्पण-भाषार्थ</summary>

अर्थ: अगर मेरा विधाता प्रभु मेहर करे तो (उस मनुष्य को भी) दिखाई दे जाता है कि सतिगुरु पारब्रहम (का रूप है)। वह सतिगुरु का शब्द-रूपी अमृत पीता है और चिन्ता-फिक्र व भटकना सब खत्म का लेता है। हे नानक! जो मनुष्य हर रोज प्रभु के गुण गाता है वह दिन रात सदा सुख में रहता है।1।
</details>

<details><summary>दर्पण-पदार्थ</summary>

पद्अर्थ: भलके = नित्य सवेरे। अंम्रितसरि = नाम रूपी अमृत के सरोवर में। उपदेसि = उपदेश के द्वारा। किलविख = पाप। सासि = सांस के साथ। गिरासि = ग्रास के साथ। सासि गिरासि = हर दम।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु का (सच्चा) सिख कहलवाता है (भाव, जिसको लोग सच्चा सिख कहते हैं) वह हर रोज सवेरे उठ के हरि-नाम का स्मरण करता है, हर रोज सवेरे उद्यम करता है, स्नान करता है (और फिर नाम रूपी) अमृत के सरोवर में डुबकी लगाता है। सतिगुरु के उपदेश द्वारा प्रभु के नाम का जाप जपता है और (इस तरह) उसके सारे पाप विकार उतर जाते हैं। फिर दिन चढ़ने पर सतिगुरु की वाणी का कीर्तन करता है और (दिन में) बैठते-उठते (भाव, काम-काज करते हुए) प्रभु का नाम स्मरण करता है। सतिगुरु के मन को वह सिख भाता है जो प्यारे प्रभु को हर दम याद करता है।
</details>

[[0306]]
<details><summary>दर्पण-पदार्थ</summary>

पद्अर्थ: अवरह = और लोगों को।2।
</details>

<details><summary>दर्पण-भाषार्थ</summary>

अर्थ: जिस पर प्यारा प्रभु दयाल होता है, उस गुरसिख को सतिगुरु शिक्षा देता है। दास नानक (भी) उस गुरसिख की चरणधूड़ मांगता है जो आप नाम जपता है व और लोगों को जपाता है।2।
</details>

<details><summary>दर्पण-पदार्थ</summary>

पद्अर्थ: बरकति = कमाई। बरकति खाहि = कमाई खाते हैं, भाव, उनके सदका और भी नाम जपते हैं।11।
</details>

<details><summary>दर्पण-भाषार्थ</summary>

अर्थ: हे सच्चे प्रभु! वह बहुत थोड़े जीव हैं, जो (एकाग्रचिक्त हो के) तेरा नाम स्मरण करते हैं। पूर्ण एकाग्रता में जो मनुष्य ‘एक’ की आराधना करते हैं, उनकी कमाई बेअंत जीव खाते हैं। हे हरि! (वैसे तो) सारी सृष्टि तेरा ध्यान धरती है, पर स्वीकार वे होते हैं जिनको तू मालिक पसंद करता है। सतिगुरु की सेवा से वंचित रहके जो मनुष्य खाने-पीने और पहनने के रसों में लगे हुए हैं, वे कोहड़ी बार-बार पैदा होते हैं। ऐसे मनुष्य सामने (तो) मीठी बातें करते हैं (पर) पीछे से मुँह में से विष घोल के निकालते हैं (अर्थात, जी भर के निंदा करते हैं)। ऐसे मन के खोटों को प्रभु पति ने (अपने आप से) विछोड़ दिया है।11।
</details>

<details><summary>दर्पण-पदार्थ</summary>

पद्अर्थ: खिधोलड़ा = जुल्ला। गूह = गंद। सगवी = बल्कि अधिक।
</details>

<details><summary>दर्पण-भाषार्थ</summary>

अर्थ: मैल और जूओं से भरा हुआ नीला और काला जुल्ला उस बे-मुख ने बेमुख को डाल दिया, संसार में उसे कोई पास बैठने नहीं देता, गंद पड़ के बल्कि ज्यादा मैल लगा के मनमुख (वापस) आया।
</details>

<details><summary>दर्पण-पदार्थ</summary>

पद्अर्थ: तड़ = तड़क, तुरंत। सभतु = सब जगह। सणै = समेत। नफर = नौकर। पउली पउदी = जूतियां पड़तीं। फावा = पागल, बउरा।
</details>

<details><summary>दर्पण-भाषार्थ</summary>

अर्थ: जो मनमुख पराई निंदा व चुगली करने के लिए (सलाह) करके भेजा गया था, वहाँ भी दोनों का मुँह काला किया गया। संसार में हर तरफ तुरंत सुना गया है कि हे भाई! बेमुख को नौकर समेत जूतियां पड़ीं और खासा हल्का हो के घर को आ गया है।
</details>

<details><summary>दर्पण-पदार्थ</summary>

पद्अर्थ: भतीजी = भतीजियों ने। आणि = ला के।
</details>

<details><summary>दर्पण-भाषार्थ</summary>

अर्थ: आगे संगतों व कुड़मों (भाव, साक-संबधियों) में बेमुख को बैठना ना मिले, तो फिर पत्नी और भतीजों ने ला के घर में ठिकाना दिया, उसके लोक-परलोक दोनों व्यर्थ गए और (अब) भूखा और प्यासा पुकारता है।
</details>

<details><summary>दर्पण-पदार्थ</summary>

पद्अर्थ: बहि = बैठ के (भाव) ध्यान से। पचाइआ = ख्वार किया। अखरु = वचन, न्याय के वचन। तिनि = उस प्रभु ने।1।
</details>

<details><summary>दर्पण-भाषार्थ</summary>

अर्थ: धन्य विधाता मालिक है जिसने खुद ध्यान से सच्चा न्याय कराया है, (कि) जो मनुष्य पूरे सतिगुरु की निंदा करता है, सच्चा प्रभु उस को खुद (आत्मिक मौत) मार के दुखी करता है, (ये) न्याय के वचन उस प्रभु ने खुद कहे हैं जिस ने सारा संसार पैदा किया है।1।
</details>

<details><summary>दर्पण-पदार्थ</summary>

पद्अर्थ: नंगा भुखा = कंगाल। वथु = चीज। हथि आवै = हाथ में आती है, मिलती है।
</details>

<details><summary>दर्पण-भाषार्थ</summary>

अर्थ: जिस नौकर का मालिक कंगाल हो, उसके नौकर ने कहाँ से पेट भर के खाना हुआ? नौकर को वही वस्तु मिल सकती है जो मलिक के घर में हो, अगर घर में ही ना हो तो उसे कहाँ से मिले?  
अर्थ: जिसकी सेवा करने से फिर भी लेखा मांगा जाना हो, वह सेवा मुश्किल है (भाव, उसके करने का क्या लाभ है?) हे नानक! जिस हरि और सतिगुरु के दर्शन (मनुष्य के जनम को) सफल करते हैं, उनकी सेवा करो (ता कि) फिर कोई लेखा ना मांगे।2।
</details>

<details><summary>दर्पण-पदार्थ</summary>

पद्अर्थ: नानक = हे नानक! मुखै ते = मुँह से। होवंदे = हो जाते हैं। पहारा = संसार में। सभि = सारे। मुगध = मूर्ख। खहंदे = (जो) झगड़ा डालते हैं। ओइ = वह मुग्ध नर (बहुवचन)। ओना गुणै नो = उन संत जनों के गुणों को। अहंकारि = अहंकार में। तिनि = उस ने। संदे = के। निआइ = न्याय अनुसार। पचंदे = जलते हैं। संति = संत द्वारा। पेडु = पौधा। सरापिआ = धिक्कारा हुआ, दुत्कारा हुआ।12।
</details>

<details><summary>दर्पण-भाषार्थ</summary>

अर्थ: हे नानक! संत (अपने) विचार बताते हैं और चारों वेद (भाव, पुरातन धर्म-पुस्तकें भी यही बात) कहते हैं (कि) भक्तजन जो वचन मुँह से बोलते हैं वह सही होते हैं। (भक्त) सारे जगत में मशहूर हो जाते हैं, उनकी शोभा सारे लोग सुनते हैं।  
जो मूर्ख मनुष्य (ऐसे) संतों से वैर करते हैं वह सुख नहीं पाते, (वह कष्ट देने वाले) जलते तो अहंकार में हैं, पर संतजनों के गुणों को तरसते हैं।  
इन दुखदाई मनुष्यों के वश में भी क्या है? शुरू से (बुरे कर्म करने के कारण) बुरे संस्कार ही उनका भाग्य है (और इन संस्कारों से प्रेरित हो के गलत रास्ते पर पड़े रहते हैं)। जो मनुष्य ईश्वर की तरफ से मरे हुए हैं, वह किसी के (सगे) नहीं। निर्वैरों के साथ भी वैर करते हैं और परमात्मा व धर्म-न्याय के अनुसार दुखी होते हैं। जो जो मनुष्य संत (गुरु) की ओर से धिक्कारे हुए हैं (भाव, गुरु के दर से वंचित हैं) वह भटकते फिरते हैं। जो वृक्ष जड़ से उखड़ जाए, उसकी टहनियां भी सूख जाती हैं।12।
</details>

[[0307]]
<details><summary>दर्पण-पदार्थ</summary>

पद्अर्थ: तुसि = प्रसन्न हो के। पूरै = पूरे (प्रभु) ने।
</details>

<details><summary>दर्पण-भाषार्थ</summary>

अर्थ: सतिगुरु की बड़ाई बड़ी है (महिमा अपार है) (क्योंकि वह) हरि को हृदय में स्मरण करता है; पूरे प्रभु ने सतिगुरु को प्रसन्न हो के (इही बड़ाई) बख्शी है (इस करके) किसी के घटाने से रक्ती भर भी नहीं घटती।
</details>

<details><summary>दर्पण-पदार्थ</summary>

पद्अर्थ: झखि झखि = खप खप के। लुोकाई = सृष्टि। करतै = करते ने। चढ़ै सवाई = बढ़ती है। तिनि = उस प्रभु ने। आणि = ला के। सभ = सारी सृष्टि।1।
</details>

<details><summary>दर्पण-टिप्पनी</summary>

नोट: ‘लुोकाई’ में ‘ुो’ से मात्रा ‘ु’ का उच्चारण करना है, असल पाठ है ‘लोकाई’ पर यहाँ पढ़ना है ‘लुकाई’।
</details>

<details><summary>दर्पण-भाषार्थ</summary>

अर्थ: जब सच्चा पति प्रभु सतिगुरु का अंग पालता है, तो सारी दुनिया (भले ही) पड़ी झक्खें मारे (सतिगुरु का कुछ बिगाड़ नहीं सकती); सतिगुरु की महिमा विधाता ने खुद बढ़ाई है और दोखियों के मुँह काले किए हैं। ज्यों-ज्यों निंदक मनुष्य, सतिगुरु की निंदा करते हैं, त्यों-त्यों सतिगुरु की महिमा बढ़ती है। हे दास नानक! (सतिगुरु ने जिस) प्रभु का स्मरण किया है, उस (प्रभु) ने सारी सृष्टि ला के सतिगुरु के पैरों पर डाल दी है।1।
</details>

<details><summary>दर्पण-पदार्थ</summary>

पद्अर्थ: गणत = वैर, किड़। झहीआ पाए = दाँत किरच के गुस्सा करता है। झगू सुटे = पागल कुत्ते की तरह थूक फेंकता है।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु के साथ द्वैष रखता है, उसके लोक व परलोक समूचे ही व्यर्थ जाते हैं। (उसकी पेश तो चलती नहीं, इस करके वह) सदा दाँत पीसता है, झाग फेंकता है (और अंत को) खप-खप के नष्ट हो जाता है (आत्मिक मौत सहेड़ लेता है)।
</details>

<details><summary>दर्पण-पदार्थ</summary>

पद्अर्थ: उपाव = उपाय। कारणि = वास्ते। सहसा = शंका, तौख़ला।
</details>

<details><summary>दर्पण-भाषार्थ</summary>

अर्थ: (सतिगुरु का वह दुखदाई) सदा माया के लिए उपाय करता है, पर उसका पहले का (कमाया हुआ) भी हाथों से जाता रहता है। जिस मनुष्य के हृदय में ये चिन्ता और जलन हो, उसने कमाना क्या और खाना क्या? (भाव, ना वह कुछ कमा सकता है ना ही कमाए हुए का आनंद ले सकता है)।
</details>

<details><summary>दर्पण-पदार्थ</summary>

पद्अर्थ: सिरि = सिर पर। अगै पिछै = परलोक में और इस लोक में। मुहि = मुंह में। अंबु = (भाव) मिठास। खेहू सेती = राख से।
</details>

<details><summary>दर्पण-भाषार्थ</summary>

अर्थ: जो मनुष्य निर्वैर के साथ वैर करता है वह सारे संसार के पापों (का भार) अपने सिर पर लेता है, उसे लोक-परलोक में कोई आसरा नहीं देता। जिसके हृदय में तो निंदा हो, पर मुँह में आम पड़ा हो (अर्थात, जो मुँह से मीठा बोले), ऐसा खोटा मनुष्य अगर सोने को हाथ डाले तो वह भी राख में मिल जाता है।  
अर्थ: फिर भी (अर्थात, ऐसा पापी होते हुए भी) अगर वह सतिगुरु के चरणों में गिर पड़े तो सतिगुरु उसके पिछले अवगुणों को बख्श देता है। हे नानक! जो मनुष्य (सतिगुरु की शरण पड़ कर) हर रोज नाम जपता है, प्रभु को स्मरण करते हुए उसके सारे पाप दूर हो जाते हैं।2।
</details>

<details><summary>दर्पण-पदार्थ</summary>

पद्अर्थ: दू = से। उपरि = बड़ा। दीबाणु = आसरा। उजले = खिले हुए। गुरमुखि = गुरु के सन्मुख हो के। नीसाणु = निशान, परवाना, राहदारी।13।
</details>

<details><summary>दर्पण-भाषार्थ</summary>

अर्थ: हे सच्चे प्रभु! तू ही सबसे बड़ा (जीवों का) आसरा है। जो तेरा स्मरण करते हैं, तेरी सेवा करते हैं, उनको तेरा ही मान है। उनके हृदय में सच है (इस करके उनके) माथे खिले रहते हैं। और, हे सच्चे हरि! वह तेरा सदा स्थिर रहने वाला नाम उचारते हैं, और तेरा उन्हें भरोसा है (ताण है)। जो मनुष्य सतिगुरु के सन्मुख रहके हरि की महिमा करते हैं, वही सच्चे भक्त हैं और उनके पास सच्चा शब्द-रूप निशान है। मैं सदके हूँ कुर्बान हूँ उन पर से जो सच्चे प्रभु को तन से-मन से स्मरण करते हैं।13।
</details>

<details><summary>दर्पण-पदार्थ</summary>

पद्अर्थ: धुरि = धुर से। सतिगुरि = गुरु ने। जंदार = जमदूत की मार का भागी।
</details>

<details><summary>दर्पण-भाषार्थ</summary>

अर्थ: जो पहले से पूरे सतिगुरु ने धिक्कारे हैं, वह अब (फिर) सतिगुरु की ओर से मारे गए हैं (भाव, सतिगुरु की ओर से मनमुख हुए पड़े हैं)। अगर उन्हें (सतिगुरु से) मिलाने के लिए बहुत सारी चाहत (कोशिश) भी करें (तो भी) विधाता उन्हें मिलने नहीं देता। उन्हें सत्संग में भी राहत (जगह) नहीं मिलती - गुरु ने भी संगति में यही विचार की है। ऐसे वक्त पर अगर कोई उनका जा के साथी बने, उसे भी जमदूत दण्ड देता है (वह मनुष्य भी मन-मुखता वाले काम ही करेगा, जिस करके जम-मार्ग का भागी बनेगा)।
</details>

<details><summary>दर्पण-पदार्थ</summary>

पद्अर्थ: फिटके = ताड़ना की। से फिटे = वह तिरस्कारित अहंकारी।
</details>

<details><summary>दर्पण-भाषार्थ</summary>

अर्थ: जिस मनुष्यों को बाबे (गुरु नानक देव जी) ने मनमुख करार दिया, उन अहंकारियों को गुरु अंगद (देव जी) ने भी झूठा बताया। तीसरे स्थान पर बैठे गुरु ने, जिसने चौथे स्थान पर बैठे को गुरु स्थापित किया, विचार की कि इन कंगालों के क्या वश? सो उस ने सारे निंदक और दुष्ट तार दिए (भाव, अहंकार और तिरस्कार से बचा लिए)।
</details>

<details><summary>दर्पण-पदार्थ</summary>

पद्अर्थ: सभि = सारे। खड़ि = खड़े हो के, ले जा के। उर = हृदय।
</details>

<details><summary>दर्पण-भाषार्थ</summary>

अर्थ: पुत्र हो या सिख, जो कोई (भी) सतिगुरु की सेवा करता है सतिगुरु उासके सारे काम सवारता है - पुत्र, धन, लक्ष्मी, जिस भी चीज की वह इच्छा करे, वही फल उसे मिलता है, (सतिगुरु) उसको ले जा के (प्रभु से) मिलाता है और प्रभु (उसको) पार उतारता है। (सिरे की बात), जिस सतिगुरु के हृदय में प्रभु टिका हुआ है, उस में सारे खजाने हैं।
</details>

<details><summary>दर्पण-पदार्थ</summary>

पद्अर्थ: लिलारे = मस्तक पर।1।
</details>

<details><summary>दर्पण-भाषार्थ</summary>

अर्थ: जिस (मनुष्य) के माथे पर (पिछले किए अच्छे कर्मों के संस्कार रूपी) लेख लिखे हुए हैं, वह पूरे सतिगुरु को मिल जाता है। (इस तरह के) जो मित्र-प्यारे गुरु के सिख हैं, उनके चरणों की धूल दास नानक (भी) मांगता है।1।
</details>

[[0308]]
<details><summary>दर्पण-भाषार्थ</summary>

अर्थ: जिनको प्रभु स्वयं आदर बख्शता है, उनके चरणों में सारे संसार को भी ला के डालता है; (इस बड़ाई, आदर को देख के) तब डरें, अगर हम कुछ अपनी तरफ से करते हों, ये तो कर्तार अपनी कला आप बढ़ा रहा है।
</details>

<details><summary>दर्पण-पदार्थ</summary>

पद्अर्थ: आपणै जोरि = अपने बल से। मुह काले कराए = शर्मिंदगी देता है। चढ़ै सवाई = बढ़ती है। कीरति = शोभा, कीर्ति, बड़ाई। भगति = बंदगी।
</details>

<details><summary>दर्पण-भाषार्थ</summary>

अर्थ: हे भाई! याद रखो, जिस प्रभु ने अपने बल से सब जीवों को ला के (सतिगुरु के आगे) निवाया है, उस सच्चे प्रीतम का यह संसार (एक) अखाड़ा है, (जिस में) वह स्वामी प्रभु अपने भगतों की रक्षा करता है और निंदकों व दुष्टों के मुँह काले करवाता है। सतिगुरु की महिमा हमेशा बढ़ती है क्योंकि हरि अपनी कीर्ति और भक्ति सदैव स्वयं सतिगुरु से करवाता है।  
अर्थ: हे गुर-सिखो! हर रोज़ (भाव, हर समय) नाम जपो (ता कि) विधाता हरि (ऐसा) सतिगुरु (तुम्हारे) हृदय में बसा दे। हे गुर-सिखो! सतिगुरु की वाणी पूर्णत: सत्य समझो (क्योंकि) विधाता प्रभु स्वयं यह वाणी सतिगुरु के मुँह से कहलवाता है।
</details>

<details><summary>दर्पण-पदार्थ</summary>

पद्अर्थ: संसारि = संसार में। सभतु = हर जगह। पैज = लज्जा।2।
</details>

<details><summary>दर्पण-भाषार्थ</summary>

अर्थ: प्यारा हरि गुर-सिखों के मुँह उज्जवल करता है और संसार में हर तरफ सतिगुरु की जीत करवाता है। दास नानक भी प्रभु का सेवक है; प्रभु अपने दासों की लज्जा खुद रखता है।2।
</details>

<details><summary>दर्पण-पदार्थ</summary>

पद्अर्थ: द्रिढ़ाइ = दृढ़ करा, निश्चय करा। सेवक भाइ = सेवक भाव से, दासभावना से।14।
</details>

<details><summary>दर्पण-भाषार्थ</summary>

अर्थ: हे हमारे सदा स्थिर रहने वाले शाह! तू खुद ही सच्चा मालिक है, हे प्रभु! हम तेरे वणजारे हैं, हमें यह निश्चय करा कि नाम की पूंजी सदा कायम रहने वाली है। वह मनुष्य सतिगुरु के शब्द द्वारा सुधर के सेवक स्वभाव वाले हो के प्रभु को मिलते हैं जो सदा स्थिर नाम स्मरण करते हैं, सच्चे नाम का सौदा खरीदते हैं और निराले प्रभु के गुण उचारते हैं। हे हरि! तू सच्चा मालिक है, तुझे कोई समझ नहीं सकता (पर) सतिगुरु के शब्द द्वारा तेरी सूझ पड़ती है।14।  
अर्थ: जिसके हृदय में पराई ईरखा हो, उसका अपना भी कभी भला नहीं होता, उसके वचन पर कोई एतबार नहीं करता, वह सदा (जैसे) उजाड़ में खड़ा चिल्लाता है।
</details>

<details><summary>दर्पण-पदार्थ</summary>

पद्अर्थ: वजै = मशहूर हो जाता है। अणहोदी = झूठी, जिसकी अस्लियत नहीं है।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में चुगली होती है वह चुग़ल (के नाम से) ही मशहूर हो जाता है, उसकी (पिछली) सारी की हुई कमाई व्यर्थ जाती है, वह सदा पराई झूठी चुग़ली करता है, इस मुकालख़ करके वह किसी के माथे भी नहीं लग सकता (उसका मुँह काला हो जाता है और दिखा नहीं सकता)।
</details>

<details><summary>दर्पण-पदार्थ</summary>

पद्अर्थ: तपावसु = न्याय, निबेड़ां। विसु = जहर।
</details>

<details><summary>दर्पण-भाषार्थ</summary>

अर्थ: इस मानव जनम में शरीर कर्म- (रूपी बीज बीजने के लिए) जमीन है, इस में जिस तरह का बीज मनुष्य बीजता है, उसी तरह का फल खाता है (किए कर्मों का निबेड़ा बातों से नहीं होता) अगर विष खाया जाए तो (अमृत की बातें करने से मनुष्य बच नहीं सकता) तुरंत मर जाता है।  
अर्थ: हे भाई! सच्चे प्रभु का न्याय देखो, जिस तरह के कोई काम करता है, वैसा उसका फल पा लेता है। हे नानक! जिस दास को प्रभु ये समझने की सारी बुद्धि बख्शता है, वह प्रभु के दर की ये बातें कर के सुनाता है।1।
</details>

<details><summary>दर्पण-पदार्थ</summary>

पद्अर्थ: होदै = होते हुए। दरि = (प्रभु के) दर पर। ढोई = आसरा। फिके = भ्रष्टे हुए। सतिगुरि = गुरु द्वारा। फिटके = फिटकारे हुए, विछुड़े हुए। भंभलभूसे = उलझाए हुए।
</details>

<details><summary>दर्पण-भाषार्थ</summary>

अर्थ: सतिगुरु के प्रत्यक्ष होते हुए भी जो निंदक (गुरु से) विछुड़े रहते हैं, उन्हें दरगाह में आसरा नहीं मिलता। यदि कोई उनका संग भी करता है उसका भी मुँह फीका और मुँह पर निरी थूक पड़ती है (भाव, लोग मुँह पर धिक्कारते हैं) (क्योंकि) जो मनुष्य गुरु से विछुड़े हुए हैं, वह संसार में भी तिरस्कारे हुए हैं और सदा भंभलभूसे में डाँवा-डोल रहते हैं।
</details>

<details><summary>दर्पण-पदार्थ</summary>

पद्अर्थ: गोपिआ = निंदा की है। ढहा = ढाहां। भुख = तृष्णा। हउलि = धड़कू में, चिन्ता में, हौल में। हउले = हौल में ही, दिल में बैठे डर की वजह से चिन्ता और धड़कन तेज हो जाने वाली अवस्था।
</details>

<details><summary>दर्पण-भाषार्थ</summary>

अर्थ: जो मनुष्य प्यारे सतिगुरु की निंदा करते हैं, वह सदा (जैसे) ढाहें मारते फिरते हैं। उनकी तृष्णा कभी नहीं उतरती, और सदा भूख-भूख करते कूकते हैं, कोई उनकी बात का एतबार नहीं करता (इस कारण) वह सदा चिन्ता फिक्र में ही खपते हैं।
</details>

<details><summary>दर्पण-पदार्थ</summary>

पद्अर्थ: अगै = आगे, परलोक में। सतिगुरि = गुरु द्वारा। पति = पत, इज्जत। फिटके = तिरस्कारित हुए, धिक्कारे हुए। जि = जो मनुष्य। उठाही = चिपका देते हैं।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु की महिमा बर्दाश्त नहीं कर सकते, उनको लोक-परलोक में ठिकाना नहीं मिलता। गुरु से जो विछुड़े हैं, उनसे मनुष्य जा मिलते हैं, वे भी अपनी छोटी-मोटी इज्जत गवा लेते हैं (क्योंकि) गुरु से टूटे हुए वे पहले ही कोढ़ी हैं, जो कोई ऐसे मनुष्य का संग करता है उसे भी कोढ़ चिपका देते हैं।
</details>

[[0309]]
<details><summary>दर्पण-भाषार्थ</summary>

अर्थ: (हे सिखो!) वास्ता है ईश्वर का, उनके दर्शन भी ना करो जो (सतिगुरु को छोड़ के) माया के प्यार में चिक्त जोड़ते हैं, उनके साथ (भाव, उन्हें सुधारने के लिए) कोई उपाय कारगर नहीं हो सकता, क्योंकि, कर्तार ने आरम्भ से ही (उनके किए कर्मों के अनुसार ऐसे दूसरे भाव के संस्कार ही उनके मन में) लिख के डाल दिए हैं।  
अर्थ: हे दास नानक! तू नाम जप, नाम जपने वाले की बराबरी कोई नहीं कर सकता, नाम की महिमा बहुत बड़ी है, दिनो-दिन बढ़ती जाती है।2।  
अर्थ: जिस मनुष्य को सतिगुरु ने खुद होते हुए बैठ के (भाव, अपनी जिंदगी में अपने हाथों से) तिलक दिया हो, उसकी बहुत शोभा होती है। उसके आगे सारा संसार झुकता है और उसके चरणों में लगता है, उसकी शोभा सारे जगत में बिखर जाती है। जिसके माथे पर पूरे सतिगुरु ने हाथ रखा हो (भाव, जिसकी सहायता सतिगुरु ने की) वह (सब गुणों में) पूर्ण हो गया और सब खण्ड-ब्रहमंडों के जीव-जंतु उसको नमस्कार करते हैं। सतिगुरु की बड़ाई दिनो-दिन बढ़ती है, कोई मनुष्य उसकी बराबरी नहीं कर सकता, (क्योंकि) अपने सेवक नानक को विधाता प्रभु ने खुद मान बख्शा है, (इस करके) प्रभु खुद लज्जा रखता है।3।
</details>

<details><summary>दर्पण-पदार्थ</summary>

पद्अर्थ: कोटु = किला। हटनाले = बाजार। काइआ = शरीर। उझड़ि = उजाड़ में। भवाईअहि = भटकाए जाते हैं। मिरगु = हिरन।15।
</details>

<details><summary>दर्पण-भाषार्थ</summary>

अर्थ: (मानव) शरीर एक सुंदर किला है, जिस में (मानो, सुंदर) बाजार भी हैं, (भाव, ज्ञानेंद्रियां दुकानों की कतारें हैं)। जो मनुष्य सतिगुरु के सन्मुख हो के व्यापार करता है, वह हरि का नाम-धन संभाल लेता है। (शरीर किले में ही) प्रभु के नाम का खजाना का वणज किया जा सकता है (यही धन सदा साथ निभने वाले) हीरे और मूंगे हैं। जो मनुष्य इस धन को शरीर के बिना किसी और जगह से तलाशते हैं, वे मूर्ख हैं और (मनुष्य शरीर में आए हुए) भूत हैं। जैसे (कस्तूरी को अपनी ही नाभि में ना जानते हुए) हिरन (कस्तूरी की वासना के लिए) झाड़ियों में ढूँढते फिरते हैं।15।
</details>

<details><summary>दर्पण-पदार्थ</summary>

पद्अर्थ: ढोइआ = पाया गया। ओनि = उस ने। हलतु = यह लोक। पलतु = परलोक। खोइआ = गवा लिया। प्रभि = प्रभु ने। संदा = का।
</details>

<details><summary>दर्पण-भाषार्थ</summary>

अर्थ: जो मनुष्य पूरे सतिगुरु की निंदा करता है, वह संसार में (भाव, सारी उम्र) दुखी रहता है। दुखों का कूआँ-रूप जो घोर नर्क है, उस निंदक को पकड़ के उस कूँए में डाला जाता है, (जहाँ) उसकी चीख-पुकार की ओर कोई ध्यान नहीं करता, और वह ज्यों-ज्यों दुखी होता है, त्यों-त्यों ज्यादा रोता है। लोक और परलोक, भजन-रूपी लाभ और मानव-जनम-रूपी मूल - ये सब कुछ निंदक ने गवा लिए होते हैं, तेली का बैल बना के नित्य नए सूरज के साथ वह प्रभु के हुक्म में जोया जाता है (भाव, जैसे तेली का बैल हर रोज सवेरे कोल्हू के आगे जुतता है, वैसे ही वह निंदक नित्य निंदा के चक्कर में पड़ कर दुख सहता है)।
</details>

<details><summary>दर्पण-पदार्थ</summary>

पद्अर्थ: तिदू = उस प्रभु से।
</details>

<details><summary>दर्पण-भाषार्थ</summary>

अर्थ: हरि सदा (ये) सब कुछ देखता सुनता है उससे कोई बात छुपी नहीं रह सकती। (यह प्रभु के हुक्म में ही है कि) जैसा बीज किसी जीव ने शुरू से बीजा है और जैसा अब बीज रहा है, वैसा फल वह खाता है।  
अर्थ: जिस मनुष्य पर प्रभु अपनी मेहर करे, वह सतिगुरु के चरण धोता है। जैसे लोहा काठ के संग तैरता है वैसे ही सतिगुरु के बताए मार्ग पर चल के (संसार सागर से) तैर जाता है। (इस वास्ते) हे दास नानक! तू नाम जप (क्योंकि) प्रभु का नाम जपने से सुख मिलता है।1।
</details>

<details><summary>दर्पण-पदार्थ</summary>

पद्अर्थ: अंतर = अंदर की। नामि = नाम में।2।
</details>

<details><summary>दर्पण-भाषार्थ</summary>

अर्थ: सतिगुरु के सन्मुख रहके जिन्हें प्रकाश-रूप प्रभु मिल गया है, वह जीव-स्त्रीयां बड़ी भाग्यशाली व जीवित पति वाली (सोहगन) हैं। हे नानक! नाम में लीन होने से उनके हृदय में ज्योति जग पड़ती है।2।
</details>

<details><summary>दर्पण-पदार्थ</summary>

पद्अर्थ: गुहज रतन = छुपे हुए रत्न, गुझे लाल। खोति = खोद के। सभु = हर जगह। आतम रामु = परमात्मा। ओति = उने हुए में। पोति = परोए हुए में (ताने और पेटे में)।16
</details>

<details><summary>दर्पण-भाषार्थ</summary>

अर्थ: यह सारा (मानव) शरीर धर्म (कमाने की जगह) है, इसमें सच्चे प्रभु की ज्योति छुपी हुई है। इस (शरीर) में (दैवी गुण-रूपी) गुझे लाल छुपे हुए हैं। सतिगुरु के सन्मुख होने से कोई दुर्लभ सेवक इनको खोद के (भाव, गहरी विचार से) निकालता है। (जब वह सेवक लाभ ढूँढ लेता है) तब एक प्रभु को सारी सृष्टि में (इस तरह) रमा हुआ पहचानता है, जैसे ताने और पेटे में ओत-प्रोत एक ही सूत्र होता है। (तब वह सेवक सारे संसार में) एक हरि को ही देखता है, एक हरि पर ही भरोसा रखता है और अपने कानों से एक हरि की ही बातें सुनता है। हे दास नानक! तू (भी इसी तरह) नाम की स्तुति कर, सचमुच तेरी यह सेवा प्रभु के दर पर स्वीकार होगी।16।
</details>

[[0310]]
<details><summary>दर्पण-भाषार्थ</summary>

अर्थ: जिनके हृदय में प्रभु बस गया है (भाव, जिन्होंने मन में प्रभु को अनुभव कर लिया है), सारे रस उनके अंदर हैं (भाव, संसारिक पदार्थों के रसों का स्वाद लेने के लिए वह जीव अपने मन को माया की तरफ दौड़ने नहीं देते, हृदय में नाम-रस का आनंद लेते हैं, जो सब रसों से उत्तम रस है)। हरि की दरगाह में वह खिले माथे जाते हैं; और सारे लोग उनके दर्शनों की अभिलाशा करते हैं।
</details>

<details><summary>दर्पण-पदार्थ</summary>

पद्अर्थ: सरेविआ = स्मरण किया। धुरि = आरम्भ से। आहि = है।
</details>

<details><summary>दर्पण-भाषार्थ</summary>

अर्थ: जिन्होंने निरभव प्रभु का नाम स्मरण किया है, उनको (खुद को भी) कोई डर नहीं रह जाता; (पर यह) उत्तम प्रभु उन मनुष्यों ने ही स्मरण किया है जिनके हृदय में आरम्भ से (अच्छे किए कर्मों के संस्कार) लिखे हुए हैं।
</details>

<details><summary>दर्पण-पदार्थ</summary>

पद्अर्थ: पैनाईअहि = उनको आदर का सिरोपा दिया जाता है। वुठा = बसा। तिन पिछै = उनके नक्शे कदमों पर।1।
</details>

<details><summary>दर्पण-भाषार्थ</summary>

अर्थ: जिनके मन में प्रभु बसता है (भाव, प्रगट होता है) उन्हें उसकी हजूरी में आदर मिलता है। वह खुद सारे परिवार समेत (संसार-सागर से) पार लांघ जाते हैं। और अपने नक्शे-कदमों पर चला के सारे संसार को (विकारों से) बचा लेते हैं। हे हरि! (ऐसे अपने) बंदे दास नानक को भी मिला। हम उन्हें देख-देख के जीएं।1।  
अर्थ: जिस जमीन पर मेरा प्यारा सतिगुरु आ के बैठा है, वह जमीन हरी-भरी हो गई है। वह जीव हरे हो गए हैं (भाव, उन मनुष्यों के हृदय खिल गए हैं) जिन्होंने जा के प्यारे सतिगुरु का दर्शन किया है।
</details>

<details><summary>दर्पण-पदार्थ</summary>

पद्अर्थ: धंन = धन्य,मुबारक,भाग्यशाली। जननी = माँ। माइ = हे माँ! पाइ = पाय, पैर।2।
</details>

<details><summary>दर्पण-भाषार्थ</summary>

अर्थ: हे माँ! वह पिता भाग्यशाली है, वह कुल भाग्यशाली है जिसने सतिगुरु को जन्म दिया है। वह सतिगुरु धन्य है जिसने प्रभु का नाम स्मरण किया है; (नाम स्मरण करके) खुद पार हुआ है और जिन्होंने उसके दर्शन किए हैं उन्हें भी विकारों से छुड़ा लिया है। हे हरि! मेहर करके मुझे भी (ऐसा) सतिगुरु मिलाओ, दास नानक उसके पैर धोए।2।
</details>

<details><summary>दर्पण-पदार्थ</summary>

पद्अर्थ: उरि = हृदय में। जिसु अंदरि = जिस गुरु के अंदर। जिनि = जिस (गुरु) ने। साधारिआ = आधार वाला, धीरज वाला हो गया। घुमि वारिआ = सदके वार जाऊँ।17।
</details>

<details><summary>दर्पण-भाषार्थ</summary>

अर्थ: सतिगुरु सदा स्थिर रहने वाले अमर प्रभु का रूप है, (क्योंकि) उसने प्रभु को अपने अंदर हृदय में परोया हुआ है, (और इस तरह) उसने (हृदय में से काम-क्रोध आदि के) विष को निकाल दिया है। जब मैंने (ऐसा यह) पूरा सतिगुरु देखा, तब मेरे मन को अंदर धीरज आया (इसलिए) मैं अपने सतिगुरु से सदा वारने और सदके जाता हूँ। गुरु के सन्मुख रहने वाला मनुष्य (मानव जनम की बाजी) जीत जाता है और मन के पीछे चलने वाला हार जाता है।17।
</details>

<details><summary>दर्पण-पदार्थ</summary>

पद्अर्थ: मेलिओनु = मिलाया है उस (प्रभु) ने। मुखि = मूह से। सतिगुर = गुरु को। घरी = घर में, हृदय में।
</details>

<details><summary>दर्पण-भाषार्थ</summary>

अर्थ: जिस मनुष्य को कृपा करके उस प्रभु ने सतिगुरु मिलाया है, वह गुरु के सन्मुख हो के मुंह से नाम स्मरण करता है, और वही कुछ करता है जो सतिगुरु को ठीक लगता है, पूरा सतिगुरु (आगे) उसके हृदय में (‘नाम निधान’) बसा देता है। जिनके हृदय में नाम का खजाना (बस जाता) है, सतिगुरु उनका सारा डर दूर कर देता है।
</details>

<details><summary>दर्पण-पदार्थ</summary>

पद्अर्थ: हलति = इस लोक में। पलति = परलोक में।1।
</details>

<details><summary>दर्पण-भाषार्थ</summary>

अर्थ: जिनकी रक्षा करने के लिए प्रभु खुद (तैयार) हो, और कितनी ही दुनिया खप खप मरे (अर्थात जोर लगा ले) (पर, उनका कुछ नहीं बिगाड़ सकती)। (इस वास्ते) हे नानक! तू नाम जप, प्रभु इस लोक में और परलोक में (हरेक किस्म के डर से) बचा लेगा।1।  
अर्थ: गुरसिखों के मन को अपने सतिगुरु की महिमा प्यारी लगती है। हे प्रभु! तू सतिगुरु की पैज रखता है, और सतिगुरु की महिमा दिनो दिन बढ़ती है।
</details>

<details><summary>दर्पण-पदार्थ</summary>

पद्अर्थ: ताणु = ताकत। दीबाणु = आसरा। तिनि = उस (प्रभु) ने। आणि = ला के।
</details>

<details><summary>दर्पण-भाषार्थ</summary>

अर्थ: जो पारब्रहम (सब जीवों को विकार आदि से) बचा लेता है, वह पारब्रहम गुरु सतिगुरु के मन में (सदा बसता है)। प्रभु ही सतिगुरु का बल व आसरा है, उस प्रभु ने ही सारे जीव सतिगुरु के आगे ला निवाए हैं।
</details>

<details><summary>दर्पण-पदार्थ</summary>

पद्अर्थ: धूड़ि तिन = उनके (चरणों) की धूल।2।
</details>

<details><summary>दर्पण-भाषार्थ</summary>

अर्थ: जिन्होंने (हृदय में) प्यार रख के प्यारे सतिगुरु के दर्शन किए हैं, सतिगुरु उनके सारे पाप दूर कर देता है, हरि की दरगाह में वह खिले माथे जाते हैं, और उनकी बड़ी शोभा होती है। जो मेरे भाई सतिगुरु के (इस प्रकार के) सिख हैं, दास नानक उनके चरणों की धूल माँगता है।2।
</details>

[[0311]]
<details><summary>दर्पण-पदार्थ</summary>

पद्अर्थ: हउ = मैं। सालाह = सराहनीय। आघाई रहे = अघाए रहे, तृप्त रहे। गुरि = गुरु के द्वारा। वजी वाधाई = बधाईयां बजती हैं, प्रगति जोरों पर होती है।18।
</details>

<details><summary>दर्पण-भाषार्थ</summary>

अर्थ: (जिस) सच्चे प्रभु की कोई मनुष्य कीमत नहीं डाल सका, वह सच्चा प्रभु सराहनीय है और उसकी महिमा करनी सदा साथ निभने वाला कार्य है, (इस वास्ते मेरी भी यही प्रार्थना है कि) मैं सच्चे प्रभु की सच्ची बड़ाई और सच्चे गुण कह कह के सालाहूँ। जिन्होंने सच्चे प्रभु के नाम का स्वाद चखा है, वह (माया की ओर से) तृप्त हो के संतुष्ट रहते हैं, इस स्वाद को जानते भी वही हैं, (पर बयान नहीं कर सकते) जैसे गूँगा मिठाई खाता है (पर, स्वाद नहीं बता सकता)। पूरे सतिगुरु के द्वारा जिन्होंने नाम जपा है उनके मन में उत्साह बना रहता है (भाव, उनके मन पुल्कित रहते हैं)।18।
</details>

<details><summary>दर्पण-पदार्थ</summary>

पद्अर्थ: उमरथलु = अंदर का फोड़ा। सूली = तेज पीड़ा। बिरहु = विछोड़े से उपजा प्यार। तल = चरणों के नीचे।
</details>

<details><summary>दर्पण-भाषार्थ</summary>

अर्थ: (जैसे) जिनके शरीर के अंदर फोड़ा है, वह ही उस पीड़ा को समझते हैं (वैसे ही जिनके हृदय में विरह के काँटे की चुभन है वही उस पीड़ा को जानते हैं, और) विछोड़े से पैदा हुए प्यार को भी वही समझते हैं: मैं उनसे सदके हूँ। हे हरि! मुझे कोई ऐसा सज्जन मर्द मिला, ऐसे लोगों (के दीदार) के लिए मेरा सिर उनके पैरों तले रहे।
</details>

<details><summary>दर्पण-पदार्थ</summary>

पद्अर्थ: चलूला = गाढ़ा। रंगि चलूलै = गाढ़े रंग में। भिनी = भीगी हुई।1।
</details>

<details><summary>दर्पण-भाषार्थ</summary>

अर्थ: जो सिख सतिगुरु की बताई हुई कार करते हैं, मैं उनके गुलामों का गुलाम हूँ, जिनके मन प्रभु-नाम के गाढ़े रंग में रंगे हुए हैं, उनके चोले (भी, भाव, शरीर) प्रभु के प्यार में भीगे हुए रहते हैं। हे नानक! उन्हें प्रभु ने कृपा करके गुरु के साथ मिलाया है, और उन्होंने अपना सिर गुरु के आगे बेच दिया है।1।  
अर्थ: (प्रश्न) हे संत जनों! (यह) शरीर अवगुणों से भरा हुआ है, साफ कैसे हो सकता है?  
अर्थ: (उक्तर) सतिगुरु के सन्मुख हो के गुण खरीदे जायं,तो (इस तरह मनुष्य के शरीर में से) अहंकार-रूपी मैल कोई धो के निकाल सकता है।
</details>

<details><summary>दर्पण-पदार्थ</summary>

पद्अर्थ: वणंजहि = वणज करते हैं, व्यापार करते हैं। रंग = प्यार। लाहा = लाभ, नफा। तोटा = घाटा।
</details>

<details><summary>दर्पण-भाषार्थ</summary>

अर्थ: जो मनुष्य प्यार से सच को (भाव, सच्चे के नाम को) खरीरदते हैं, उनका ये सौदा सदा साथ निभता है, (इस सौदे में) लाभ (ये मिलता) है कि परमात्मा उन्हें प्यारा लगने लग पड़ता है।  
अर्थ: हे नानक! सच्चे नाम की खरीद वह मनुष्य करते हैं, जिन्हें (ये सच्चा नाम) आरम्भ से ही (किए हुये भले कर्मों के अनुसार) (हृदय में) उकरा हुआ मिलता है।2।
</details>

<details><summary>दर्पण-पदार्थ</summary>

पद्अर्थ: आल पतालु = आकाश पाताल, ऊँच नीच, बकवास। मदि = शराब के कारण। मतवाले = शराबी, मस्त।19।
</details>

<details><summary>दर्पण-भाषार्थ</summary>

अर्थ: (मेरा चिक्त चाहता है कि) जो निराला पुरख सच्चा हरि है, उस सच्चे हरि की कीर्ति करूँ, उसकी की हुई कीर्ति सदा साथ निभती है, (चिक्त चाहता है कि) जो सच्चा हरि सब का रक्षक है उसकी सेवा करूँ, और सच्चा हरि मेरे मन में निवास करे। जिन्होंने सच-मुच सच्चे हरि की सेवा की है, वह उस सच्चे के साथ जा मिले हैं। जिन्होंने सच्चे हरि की सेवा नहीं की, वह मनमुख मूर्ख और भूतने मुँह से ऐसी बकवास करते हैं जैसे शराब पी के शराबी (बकवास करते हैं)।19।
</details>

<details><summary>दर्पण-पदार्थ</summary>

पद्अर्थ: गहगहा = गाढ़ा।
</details>

<details><summary>दर्पण-भाषार्थ</summary>

अर्थ: (जीव रूपी स्त्री) गउड़ी रागिनी से तभी अच्छे लक्षणों वाली हो सकती है अगर प्रभु पति को हृदय में बसाए। सतिगुरु की रजा में चले - ऐसा श्रृंगार करे; सच्चा शब्द (रूप जो) पति (है) उसका आनंद ले (भाव, सदा उसे जपे)। जैसे मजीठ उबाल सहती है और उसका रंग गाढ़ा हो जाता है, वैसे ही (जीव रूपी स्त्री) अपना आप पति के सदके करे, (इसे भी नाम का गाढ़ा रंग चढ़ जाए) तो उसका सच्चे प्रभु के साथ प्यार बन जाता है, वह (नाम के) गूढ़े रंग में रंगी जाती है।  
अर्थ: झूठ (रूप) मुलम्मा (बेशक सच से) लपेट के रखो, (फिर भी) जो झूठ और ठगी है वह छुपे नहीं रह सकते। (हृदय में ठगी रखने वाले ऐसे ही) झूठी उपमा करते हैं, उनका प्यार झूठ से ही होता है (और ये बात छुपी नहीं रहती)।  
अर्थ: (पर) हे नानक! (ये किसी के वश नहीं) जो हरि सच्चा स्वयं है वही मेहर करता है (और दिल में से ठगी दूर हो सकती है)।1।  
अर्थ: सत्संग में परमात्मा की महिमा होती है (क्योंकि वहाँ) प्यारे (गुरसिख, संत जन) सतिगुरु के साथ मिलते हैं। वे लोग मुबारक हैं (क्योंकि) परोपकार के लिए वे (और लोगों को भी) उपदेश करते हैं, प्रभु के नाम में सिदक बनाते हैं, प्रभु का नाम ही सुनाते हैं और प्रभु के नाम द्वारा ही संसार को पार लंघाते हैं (ये सारी इनायत इसलिए है कि वह भाग्यशाली सत्संगति में जा के सतिगुरु में जुड़ते हैं)।  
अर्थ: (ये बरकतें सुन के) हरेक जीव सतिगुरु के दर्शन करने की चाहत रखता है और संसार में नवों खण्डों (के जीव) सतिगुरु के आगे सिर निवाते हैं। सतिगुरु को पैदा करने वाले हे प्रभु! तूने अपना आप सतिगुरु में छुपा के रखा है और तूने खुद ही सतिगुरु को सुंदर बनाया है। तू खुद ही सतिगुरु को बडिआई (आदर) देता है और खुद ही (औरों से गुरु की) बड़ाई करवाता है।
</details>

[[0312]]
<details><summary>दर्पण-भाषार्थ</summary>

अर्थ: जो मनुष्य सतिगुरु से विछुड़ जाए, उसका मुंह काला होता है और यमराज से उसको मार पड़ती है, (भाव, वह जगत में एक तो मुकालख कमाता है, दूसरा मौत आदि का उसे सदा सहिम बना रहता है)। उसे ना इस लोक में ना ही परलोक में कहीं आसरा मिलता है - सब गुरसिखों ने मन में ये विचार की है।  
अर्थ: जो मनुष्य सतिगुरु को जा के मिलते हैं, वह (संसार सागर से) बच जाते हैं, क्योंकि वह हृदय में नाम को संभालते हैं। (इसलिए प्रभु के) दास नानक के सिख पुत्रो! प्रभु का नाम जपो, (क्योंकि) प्रभु (संसार से) पार उतारता है।2।  
अर्थ: अहंकार ने जगत को कुमार्ग पर डाला हुआ है, खोटी मति और माया में (फंस के) विकार किए जाता है। जिस मनुष्य को गुरु मिलता है उस पर (प्रभु की मेहर की) नजर होती है, मन के मुरीद मनुष्य नदार अंधे रहते हैं। हे नानक! हरि जिस मनुष्य में शब्द के प्रति प्यार पैदा करता है, उसे हरि खुद ही अपने साथ मिला लेता है।3।
</details>

<details><summary>दर्पण-पदार्थ</summary>

पद्अर्थ: अंदरु = हृदय। इकि मनि = एक मन लगा के, मन लगा के। कंधु = शरीर। मनि लिजै = मान लिए जाते हैं, आदर पाते हैं। सचिआरीआ = सच के व्यापारियों का।20।
</details>

<details><summary>दर्पण-भाषार्थ</summary>

अर्थ: सच्चे प्रभु की (की हुई) महिमा सदा स्थिर रहने वाली है; (ये महिमा) वह मनुष्य कर सकता है जिसका हृदय (भी) (कीर्ति में) भीगा हो। जो मनुष्य एकाग्रचिक्त हो के एक हरि का स्मरण करते हैं, उनका शरीर कभी जर-जर नहीं होता (विकारों में खचित नहीं होता)। वे मनुष्य धन्य हैं, शाबाश है उनको जो जीभ से सच्चा नाम अमृत पीते हैं। जिनके मन को सच्चा हरि सचमुच प्यारा लगता है वह सच्ची दरगाह में सतिकारे जाते हैं। सच के व्यापारियों का मानव जनम सफला है (क्योंकि दरगाह में) वह सही स्वीकार किए जाते हैं।20।
</details>

<details><summary>दर्पण-पदार्थ</summary>

पद्अर्थ: साकत = ईश्वर से टूटे हुए बंदे।
</details>

<details><summary>दर्पण-भाषार्थ</summary>

अर्थ: अगर साकत मनुष्य सतिगुरु के आगे जा के झुक भी जाएं, (तो भी) उनके मन में खोट (रहता है) और खोट होने के कारण झूठ के व्यापारी बने रहते हैं। जब सतिगुरु (सब सिखों को) कहता है - ‘हे मेरे भाईयो! सचेत हो जाओ! ’ (तो ये साकत भी) बगुलों की तरह (सिखों में) मिल के बैठ जाते हैं।
</details>

<details><summary>दर्पण-पदार्थ</summary>

पद्अर्थ: अंदरि = पउड़ी नं: 20 के लफज़ ‘अंदरु’ और इस ‘अंदरि’ का फर्क ध्यान रखने लायक है। लधोवारे = वह समय जब परख की जाती है, परख का समय।
</details>

<details><summary>दर्पण-भाषार्थ</summary>

अर्थ: (पर साकतों के हृदय में झूठ बसता है) और गुरसिखों के दिल में सतिगुरु बसता है, (इस करके सिखों में मिल के बैठे हुए भी साकत) परख के समय चुन के निकाल दिए जाते हैं। वे आगे-पीछे हो के मुँह तो बहुत छुपाते हैं, पर झूठ के व्यापारी (सिखों में) मिल नहीं सकते।  
अर्थ: साकतों का खाना वहाँ (गुरसिखों के संग में) नहीं होता, (इस वास्ते) भेड़ों की तरह (किसी और जगह) जा के झूठ को तलाशते हैं। अगर साकत मनुष्य को (नाम-रूपी) बढ़िया पदार्थ खिलाना भी चाहें तो भी वह मुँह से (निंदा-रूपी) विष ही उगलता है।  
अर्थ: (हे संत जनों!) ईश्वर से टूटे हुए का संग ना करना, (क्योंकि) विधाता ने स्वयं उनको (नाम से) मुर्दा किया हुआ है, (उन्हें सीधे राह पर लाना किसी जीव के वश नहीं), जिस प्रभु का ये खेल है वह खुद इस खेल को रच के देख रहा है। हे दास नानक! तू प्रभु का नाम संभाल।1।
</details>

<details><summary>दर्पण-पदार्थ</summary>

पद्अर्थ: अगंमु = पहुँच से परे। खड़गु = तलवार। संजोउ = जिरह बक़तर, युद्ध में शरीर रक्षा के लिए पहनी हुई लोहे की पोशाक।
</details>

<details><summary>दर्पण-भाषार्थ</summary>

अर्थ: सतिगुरु अगम पुरख है जिसने हृदय में प्रभु को परोया हुआ है। सतिगुरु की बराबरी कोई नहीं कर सकता, क्योंकि विधाता उसीकी ओर है। सतिगुरु की खड़ग और संजोअ प्रभु की भक्ति है जिससे उसने काल (-रूपी) काँटे को (भाव मौत के डर को) मार के किनारे फेंका है। सतिगुरु का रक्षक प्रभु स्वयं हैऔर सतिगुरु के पद्चिन्हों पर चलने वाले सभी को भी प्रभु बचा लेता है।  
अर्थ: जो मनुष्य पूरे सतिगुरु का बुरा लोचता है उसे खुद कर्तार मारता है। सच्चे हरि की दरगाह में ये न्याय होता है, और हे नानक! अगम हरि का स्मरण करने से (ये समझ पड़ती है)।2।
</details>

<details><summary>दर्पण-पदार्थ</summary>

पद्अर्थ: चवे = बोलते हैं। जुग = मानव जनम। रवे = स्मरण करते हैं। लवे = बोलते हैं। गवे = पहुँचते हैं।21।
</details>

<details><summary>दर्पण-भाषार्थ</summary>

अर्थ: जो मनुष्य सोए हुए भी सच्चे हरि को स्मरण करते हैं और उठ के भी उसी का नाम उचारते हैं, मानव जनम में ऐसे मनुष्य दुर्लभ ही मिलते हैं जो गुरु के सन्मुख रहके इस तरह सच्चे नाम का आनंद लेते हैं। मैं उनके सदके हूँ जो रोज (अर्थात हर समय) सच्चे प्रभु का नाम उच्चारते हैं।  
जिस मनुष्यों को मन से और तन से सच्चा प्रभु प्यारा लगता है (भाव, जिनको हरि की याद भी और हरि की कार भी प्यारी लगती है) वह सच्ची दरगाह में पहुँचते हैं। दास नानक भी उस हरि का नाम उचारता है, जो सदा स्थिर रहने वाला है (भाव, हर समय प्यारा लगने वाला है)।21।
</details>

[[0313]]
<details><summary>दर्पण-भाषार्थ</summary>

अर्थ: सोना क्या और जागना क्या, जो मनुष्य सतिगुरु के सन्मुख हैं उनके लिए ये दोनों हालात एक जैसे हैं - कि उन्हें प्रभु एक दम के लिए भी नहीं बिसरता और वह मनुष्य (सर्व-गुण) संपूर्ण व उत्तम होते हैं (भाव, सोए हुए भी नाम में जुड़े रहते हैं और जागते हुए भी। लोगों को वे सोए हुए या जागते दिखते हैं, वे सदा नाम में लीन रहते हैं)।  
अर्थ: (प्रभु की) मेहर से सतिगुरु मिलता है और हर वक्त (सोये हुए अथवा जागते हुए मेहर से ही) जीव का ध्यान (नाम में जुड़ा रहता है)। (चिक्त चाहता है कि) मैं भी उनकी संगति करूँ और प्रभु की हजूरी में आदर पाऊँ।
</details>

<details><summary>दर्पण-पदार्थ</summary>

पद्अर्थ: वाहु वाहु = महिमा। उठि = उठ के, सुचेत हो के।1।
</details>

<details><summary>दर्पण-भाषार्थ</summary>

अर्थ: (सतिगुरु के सन्मुख होए हुए वे भाग्यशाली जीव) सोने के समय भी महिमा करते हैं और उठने के वक्त भी। हे नानक! वह मुख उज्जवल होते हैं, जो सदा सुचेत रहके नाम चेते रखते हैं।1।  
अर्थ: अपने सतिगुरु की बताई हुई कार करें, तो ना खत्म होने वाला नाम (भाव नाम का खजाना) मिल जाता है, दातें देने वाला हरि (नाम की यह) दात बख्शता है और (नाम) संसार सागर में डूबते को निकाल लेता है।  
अर्थ: जो शाह नाम (की राशि) से व्यापार करते हैं वह भाग्यशाली हैं, (क्योंकि इस प्रकार का) व्यापार करने वाले जो सिख (सतिगुरु के पास) आते हैं, (सतिगुरु उनको अपने) शब्द द्वारा (भवजल से) पार उतार देता है।  
अर्थ: (पर) हे दास नानक! विधाता प्रभु की बंदगी वही मनुष्य करते हैं, जिस पर प्रभु स्वयं मेहर करता है।2।
</details>

<details><summary>दर्पण-पदार्थ</summary>

पद्अर्थ: कंटकु = काँटा। सेवनि = स्मरण करते हैं।22।
</details>

<details><summary>दर्पण-भाषार्थ</summary>

अर्थ: जो मनुष्य सच्चे हरि का सचमुच भजन करते हैं, वह ही सच्चे भक्त (कहलाते) हैं। जो मनुष्य गुरु के सन्मुख हो कर खोज के ढूँढते हैं (भाव, यत्न से तलाशते हैं) वे अपने हृदय में ही प्रभु को पा लेते हैं। जिस मनुष्यों ने सच्चा सांई सचमुच स्मरण किया है उन्होंने दुखदाई काल को मार के काबू कर लिया है, (भाव, उन्हे काल काँटे के समान दुखद प्रतीत नहीं होता)। जो सच्चा हरि सबसे बड़ा है, उसकी बंदगी जो मनुष्य करते हैं, वह उस में लीन हो जाते हैं। धन्य है सच्चा प्रभु, धन्य है सच्चा प्रभु (इस तरह) जो मनुष्य सचमुच सच्चे की आराधना करते हैं, उन्हें उत्तम फल प्राप्त होता है (भाव, वे मानव जनम को सफल कर लेते हैं)।22।
</details>

<details><summary>दर्पण-पदार्थ</summary>

पद्अर्थ: मुगधु = मूर्ख। मनूआ = होछा मन।
</details>

<details><summary>दर्पण-भाषार्थ</summary>

अर्थ: मनमुख मनुष्य मूर्ख है, नाम से टूटा हुआ भटकता फिरता है। सतिगुरु के बिना उसका होछा मन (किसी आसरे पर) टिक नहीं सकता (इस वास्ते) बार-बार जूनियों में पड़ता है।
</details>

<details><summary>दर्पण-पदार्थ</summary>

पद्अर्थ: जनम मरण दुखु = जनम से मरने तक का दुख, सारी उम्र का दुख।1।
</details>

<details><summary>दर्पण-भाषार्थ</summary>

अर्थ: यदि हरि प्रभु खुद मेहर करे तो सतिगुरु आ के मिलता है (और नाम के आसरे टिका के भटकने से बचा लेता है)। (इस वास्ते) हे दास नानक! तू भी नाम की महिमा कर (ता कि) तेरा सारी उम्र का दुख खत्म हो जाए।1।
</details>

<details><summary>दर्पण-पदार्थ</summary>

पद्अर्थ: बहु बिधि = कई तरह। रंगि = प्यार में। सुभाइ = स्वाभाव में। सेती = साथ।
</details>

<details><summary>दर्पण-भाषार्थ</summary>

अर्थ: (मन चाहता है कि) कई तरह (भाव कई तरह की उमंगों के साथ भाव-विभोर हो के) प्यारे सतिगुरु के प्यार में और स्वभाव में (लीन हो के) उसकी महिमा करूँ। मेरा मन प्यारे सतिगुरु के साथ रंगा गया है, (गुरु ने मेरे मन को) सवार बना दिया है।  
अर्थ: मेरी जीभ महिमा करके तृप्त नहीं होती और मन प्रीतम प्रभु के साथ (नेह) लगा के नहीं भरता। (भरे भी कैसे?) हे नानक! मन में तो नाम की भूख है, मन तभी तृप्त हो अगर प्रभु के नाम का स्वाद चख ले।2।
</details>

<details><summary>दर्पण-पदार्थ</summary>

पद्अर्थ: हाजरु = प्रत्यक्ष। गुरमुखि = गुरु के सन्मुख हो के।23।
</details>

<details><summary>दर्पण-भाषार्थ</summary>

अर्थ: जिस प्रभु ने दिन और रात (जैसे चमत्कार) बनाए हैं। वह सच्चा प्रभु (इस) कुदरति से ही सचमुच (बहुत बड़ी महिमा वाला) प्रतीत होता है; (मेरा मन चाहता है कि) मैं सदा उस सच्चे प्रभु की महिमा करूँ और महिमा कहूँ। सराहनीय प्रभु सच्चा है, उसकी महिमा भी स्थिर रहने वाली है, पर किसी ने उसकी कीमत नहीं पाई, जब पूरन सतिगुरु मिलता है तो वह महानताएं प्रत्यक्ष दिख पड़ती हैं। जो मनुष्य सतिगुरु के सन्मुख हो के (भाव, स्वै भाव गवा के) सच्चे प्रभु की बड़ाई करते हैं, उनकी सारी भूख दूर हो जाती हैं।23।
</details>

<details><summary>दर्पण-पदार्थ</summary>

पद्अर्थ: विसटु = विष्ट, बिचौला। जिनि = जिस गुरु ने।1।
</details>

<details><summary>दर्पण-भाषार्थ</summary>

अर्थ: मन और शरीर को खोजते-खोजते मैंने (अंत में) प्रभु को ढूँढ ही लिया (पर मैं अपने बल पर नहीं ढूँढ सकता था)। मुझे सतिगुरु वकील मिल गया, जिसने हरि प्रभु मिला दिया।1।
</details>

<details><summary>दर्पण-पदार्थ</summary>

पद्अर्थ: रोल घचोला = रोला रप्पा।
</details>

<details><summary>दर्पण-भाषार्थ</summary>

अर्थ: जिस मनुष्य ने (हृदय में) माया (का प्यार) धारण किया हुआ है वह (सतिगुरु की ओर से) अंधा और बहरा है (भाव, ना सतिगुरु के दर्शन करके पतीज सकता है और ना ही उपदेश सुन के)। वह मनुष्य सतिगुरु के शब्दों की ओर ध्यान ही नहीं देता, (पर) (माया का) बेमतलब खपाने वाला (भाव, सिर दर्द कराने वाला) शोर बहुत (पसंद करता है)।
</details>

<details><summary>दर्पण-पदार्थ</summary>

पद्अर्थ: गुरमुखि जापै = गुरमुख की पहिचान ये है कि।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु के सन्मुख होता है, (वह ऐसे) दिखाई देता है (कि) वह गुरु के शब्द में तवज्जो जोड़ता है, हरि के नाम को सुन के उस पर सिदक लाता है और हरि के नाम में (ही) लीन हो जाता है।  
अर्थ: (पर मायाधारी अथवा गुरमुखि के क्या हाथ?) जो कुछ उस प्रभु को ठीक लगता है (उसी के अनुसार) ये जीव करवाया काम करता है। हे नानक! जीव (बाजे की तरह) बजाए बजता है (भाव, बुलाने से बोलता है)।2।
</details>

[[0314]]
<details><summary>दर्पण-पदार्थ</summary>

पद्अर्थ: गणत = चिन्ता फिक्र। परतै = (इसका अर्थ ‘पर से’ करना गलत है, ‘से’ के लिए शब्द ‘ते’ चाहिए था। यहाँ एक ही शब्द है ‘परतै’ अर्थात) परता, पलट के आया, वापस आया।24।
</details>

<details><summary>दर्पण-भाषार्थ</summary>

अर्थ: हे विधाता! जो कुछ जीवों के मनों में बरतता है (भाव, जो विचार चलते हैं), तू वह सब जानता है, सारा संसार ही इस गिनती (फायदे-नुकसान के विचार, चिन्ता व चिंतन) में है। हे विधाता! एक तू इससे परे है, (क्योंकि) जो कुछ हो रहा है सब तेरा ही किया हुआ हो रहा है, सारी (सृष्टि की) बनावट ही तेरी बनाई हुई है। हे हरि! तू हरेक घट में व्यापक है, तेरे करिश्में (आश्चर्यजनक) हैं। (सब जगह व्यापक होते हुए भी हरि को अपने आप कोई नहीं ढूँढ सका) जो मनुष्य सतिगुरु को मिला है, उस ने ही हरि को पाया है, (माया) के किसी (आडम्बर) ने उन्हें हरि से परताया नहीं।24।
</details>

<details><summary>दर्पण-पदार्थ</summary>

पद्अर्थ: द्रिढ़ु = दृढ़, पक्का। गुरमुखि = गुरु के सन्मुख हो के। मरण जीवण की चिंता = सारी उम्र की चिन्ता।
</details>

<details><summary>दर्पण-भाषार्थ</summary>

अर्थ: (अगर) सतिगुरु के सन्मुख हो के मन (प्रभु की याद में) जोड़ें (और) इस मन को पक्का कर के रखें (ताकि ये माया की तरफ ना दौड़े), (और यदि) बैठते-उठते (काम-काज करते हुए) कभी एक दम के लिए भी (नाम) ना बिसारें, (तो) यह जीव हरि के वश में (आ जाता है। भाव अपना आप उसके हवाले कर देता है, और) इसकी सारी चिन्ता मिट जाती है।  
अर्थ: (हे हरि!) जैसे तुझे ठीक लगे वैसे (मुझे) दास नानक को नाम की दाति बख्श (क्योंकि, नाम ही है जो मन की चिन्ता-फिक्र को मिटा सकता है)।1।
</details>

<details><summary>दर्पण-पदार्थ</summary>

पद्अर्थ: खिन = छिन, पल में। सीझै = कामयाब हो।
</details>

<details><summary>दर्पण-भाषार्थ</summary>

अर्थ: अहंकार में मतवाला हुआ मनमुख (सतिगुरु के) निवास स्थान (भाव, सत्संग) को नहीं पहिचानता हर वक्त अस्थिर अवस्था में रहता है (एक पल प्रसन्न तो अगले पल दुखी)। हमेशा बुलाते रहें तो भी वह सत्संग में नहीं आता (इस वास्ते) वह हरि की दरगाह में भी कैसे सही स्वीकार हो? (भाव नहीं हो सकता)!
</details>

<details><summary>दर्पण-पदार्थ</summary>

पद्अर्थ: कर = हाथ। लए बहोड़ि = (मनमुखता से) मोड़ लेता है।2।
</details>

<details><summary>दर्पण-भाषार्थ</summary>

अर्थ: सतिगुरु के ठिकाने की (भाव, सत्संग की) किसी उस विरले (दुर्लभ) को सार आती है जो सदा हाथ जोड़े रखे (भाव, मन विनम्रता में रह के याद में जुड़ा रहे)। हे नानक! जिस पर प्यारा प्रभु खुद अपनी मेहर करे, उसे (मनमुखता की ओर से) मोड़ लेता है।2।
</details>

<details><summary>दर्पण-पदार्थ</summary>

पद्अर्थ: कसंमल = पाप। भंने = नाश हो जाते हैं। कंनी सुणिआ = ध्यान से सुना। वंन = रंगत। दीखिआ = शिक्षा।25।
</details>

<details><summary>दर्पण-भाषार्थ</summary>

अर्थ: जिस सेवा से सतिगुरु का मन (सिख पर) पतीज जाए, वही की हुई सेवा फायदेमंद है (क्योंकि जब) सतिगुरु का मन पतीजे, तब ही विकार व पाप दूर होते हैं। (पतीज के) सतिगुरु जो उपदेश सिखों को देता है वह ध्यान से उसे सुनते हैं, (फिर) जो सिख सतिगुरु की रजा और सिदक रहते हैं, उनको (पहले से) चौगुनी रंगत चढ़ जाती है। सतिगुरु की ही शिक्षा सुन के मन (हरि के प्यार में) भीगता है - सतिगुरु के सन्मुख रहने वाला ये रास्ता (संसार के अन्य मतों से) निराला है।25।  
अर्थ: जिस मनुष्य ने अपने सतिगुरु की निंदा की है, उसे ना जगह ना ठिकाना। उसके ये लोक और परलोक दानों गवाए जाते हैं, हरि की दरगाह में (भी) जगह नहीं है मिलती।
</details>

<details><summary>दर्पण-पदार्थ</summary>

पद्अर्थ: गणत = निंदा।
</details>

<details><summary>दर्पण-भाषार्थ</summary>

अर्थ: (ऐसे लोगों को) फिर वह मौका नहीं मिलता कि सतिगुरु के चरणों में लग सकें, (क्योंकि) सतिगुरु की निंदा करने में (एक बार जो) गलतान हो जाएं तो बिलकुल दुखों में ही उम्र बीतती है।
</details>

<details><summary>दर्पण-पदार्थ</summary>

पद्अर्थ: जिसु = उस (निंदक) को। वेखालिओनु = दिखाया उस (प्रभु) ने।1।
</details>

<details><summary>दर्पण-भाषार्थ</summary>

अर्थ: (पर) मर्द (भाव, शूरवीर) सतिगुरु (ऐसा) निर्वैर है कि उस (निंदक) को भी खुद ही (भाव, अपने आप मेहर करके चरणों से) लगा लेता है, और हे नानक! जिन्हें हरि, गुरु के दर्शन करवाता है, उन्हें दरगाह में छुड़ा लेता है।1।
</details>

<details><summary>दर्पण-पदार्थ</summary>

पद्अर्थ: अगिआनु = विचारहीन।
</details>

<details><summary>दर्पण-भाषार्थ</summary>

अर्थ: मनमुख विचार-हीन, खोटी बुद्धि वाला और अहंकारी होता है, उसके मन में क्रोध है और वह (विषियों के) जूए में अक्ल गवा लेता हैं।  
अर्थ: वह (सदा) झूठ-फरेब और पाप के काम करता है (इस वास्ते) वह सुने क्या और (किसी को) कह के सुनाए क्या? (भाव, झूठ फरेब वाले काम करने से उसका मन तो पापी हुआ ही पड़ा है, ना वह प्रभु की बंदगी की बात सुनता है और ना ही किसी को सुनाता है)।
</details>

<details><summary>दर्पण-पदार्थ</summary>

पद्अर्थ: खुइ = टूट के। उझड़ि = गलत रास्ते।
</details>

<details><summary>दर्पण-भाषार्थ</summary>

अर्थ: (सतिगुरु के दर्शनों से) अंधा (और उपदेश सुनने से) बहरा हो के अंधा मनमुख गलत रास्ते पर पड़ा हुआ है और नित्य पैदा होता मरता है।  
अर्थ: सतिगुरु को मिले बिना (कोई दरगाह में) स्वीकार नहीं होता, (क्योंकि) हे नानक! शुरू से (किए कर्मों के अनुसार जो संस्कार उसके मन में) लिखे गए हैं (उनके अनुसार अब भी बुरे काम ही) किए जाता है।2।
</details>

<details><summary>दर्पण-पदार्थ</summary>

पद्अर्थ: चित = चिक्त को। उदासि = उदासी। झति कढदे = समय गुजारते हैं। गडई = मिलता, मिश्रण। निरजास = निखेड़ा करके।26।
</details>

<details><summary>दर्पण-भाषार्थ</summary>

अर्थ: जिस मनुष्यों के मन कठोर (भाव, निर्दयी) होते हैं, वे सतिगुरु के पास नहीं बैठ सकते। वहाँ (सतिगुरु की संगत में तो) सत्य की बातें होती हैं, झूठ के व्यापारी के मन को उदासी छाई रहती है। (सतिगुरु की संगति में) वे छल-फरेब करके समय गुजारते हैं, (वहाँ से उठ के) फिर झूठों के पास ही जा बैठते हैं। कोई पक्ष मन में निर्णय कर के देख लो, सच्चे (मनुष्य के हृदय में) झूठ नहीं मिल सकता (अर्थात अपना गहरा प्रभाव नहीं डाल सकता)। झूठे झूठों में ही जा मिलते हैं और सच्चे सिख सतिगुरु के पास ही जा बैठते हैं।26।
</details>

[[0315]]
<details><summary>दर्पण-भाषार्थ</summary>

अर्थ: (जन्म जन्मांतरों से पाप करके निंदक मनुष्य बहुत कुछ तो आगे ही नाम की ओर से मर चुके होते हैं) बाकी थोड़े बहुत (जो भले संस्कार रह जाते हैं) उनको प्रभु खुद उद्यम करके (भाव, निंदकों को निंदा में लगा के खत्म करा देता है) और, हे नानक! संत जनों का राखा हरि सब जगह प्रगट खेल कर रहा है।1।  
अर्थ: जो मनुष्य पहले से ही प्रभु से टूटे हुए हैं, वे और कौन सा आसरा लें? (क्योंकि) हे नानक! ये उस प्रभु ने खुद मारे हुए हैं, जो सारी सृष्टि को रचने में समर्थ है।2।
</details>

<details><summary>दर्पण-पदार्थ</summary>

पद्अर्थ: फाहे = रस्से, कमंद। अंदरि ठाणी = अंदरूनी जगह। लुकि = छुप के। विखंम = मुश्किल। मदु = शराब।27।
</details>

<details><summary>दर्पण-भाषार्थ</summary>

अर्थ: मनुष्य रात के रस्से ले के (पराए घरों को लूटने के लिए) चलते हैं (पर) प्रभु उनको जानता है, अंदर छुप के पराई स्त्रीयों को देखते हैं, मुश्किल जगह पर सेंध लगाते हैं और शराब को मीठा समझ के पीते हैं। (आखिर में) अपने-अपने किए कर्मों के अनुसार खुद ही पछताते हैं, (क्योंकि) मौत का फरिश्ता बुरे काम करने वालों को ऐसे पीढ़ता है जैसे घाणी में तिल।27।  
अर्थ: जो मनुष्य सच्चे शाह (प्रभु) के सेवक हैं वही (प्रभु की हजूरी में) स्वीकार होते हैं। हे नानक! जो (उस सच्चे शाह को छोड़ के) दूसरे की सेवा करते हैं, वे मूर्ख खप-खप के मरते हैं।1।  
अर्थ: हे प्रभु! आरम्भ से (किए कर्मों के मुताबिक) जो (संस्कार-रूपी) लेख (हृदय में) उकरा गया है, वह मिटाया नहीं जा सकता। (पर हाँ) हे नानक! प्रभु का नाम-धन और सौदा (एकत्र करो), नाम सदा स्मरण करो (इस तरह पिछला लेख मिट सकता है)।2।
</details>

<details><summary>दर्पण-पदार्थ</summary>

पद्अर्थ: नाराइणि = नारायण से। नाठूँगड़ा = ठेडा, भागने के लिए धक्का। अमितिआ = अमित्य, जिसे नापा ना जा सके, बेअंत। विसो = विष ही। भखै = चखता है। अलखै = अलख, अदृष्ट।28।
</details>

<details><summary>दर्पण-भाषार्थ</summary>

अर्थ: जिस मनुष्य को ईश्वर से ही ठेडा बजे, वह (जिंदगी की सही राह पर) टिक नहीं सकता। वह बेअंत पाप करता रहता है, सदा (विकारों का) विष ही चखता रहता है (भाव, उसे विकारों का चस्का पड़ा रहता है)। दूसरों के ऐब ढूँढ-ढूँढ के ख्वार होता है और अपने आप में जलता है। वह (समझो) सच्चे परमात्मा द्वारा मारा हुआ है, कोई उसकी सहायता नहीं कर सकता। हे नानक! (इस विष से बचने के लिए) उस अकाल पुरख की शरण पड़ो जो अलख, (अदृश्य) है।28।
</details>

<details><summary>दर्पण-पदार्थ</summary>

पद्अर्थ: अकिरतघणा = किए उपकार को भुलाने वाला, अकृतज्ञ, दातार को भुलाने वाले।1।
</details>

<details><summary>दर्पण-भाषार्थ</summary>

अर्थ: अकृतज्ञ मनुष्य उस प्रभु द्वारा मारे हुए होते हैं, बहुत भारे दुख-रूप घोर नर्क उनका ठिकाना है। हे नानक! (इन दुखों में) वे ख्वार हो हो के मरते हैं।1।
</details>

<details><summary>दर्पण-पदार्थ</summary>

पद्अर्थ: अवखध = औषधि, दवा। कीतिअनु = किए हैं उस प्रभु ने। पाहि = पड़ते हैं।2।
</details>

<details><summary>दर्पण-भाषार्थ</summary>

अर्थ: सारे रोगों की दवा उस प्रभु ने बनाई है (भाव, हो सकती हैं), पर निंदकों (के निंदा-रोग का) कोई इलाज नहीं। हे नानक! प्रभु ने खुद वह भुलेखे डाले हुए हैं (इस अपने किए के अनुसार) निंदक खप-खप के जूनियों में पड़ते हैं।2।
</details>

<details><summary>दर्पण-पदार्थ</summary>

पद्अर्थ: तुसि = त्रुठ के, प्रसन्न हो के। बुटु = बोट की तरह निआसरे।29।
</details>

<details><summary>दर्पण-भाषार्थ</summary>

अर्थ: (जिस मनुष्यों को) पूरे सतिगुरु ने प्रभु का सच्चा और ना-खत्म होने वाला धन प्रसन्न हो के दिया है, उनके सारे फिक्र मिट जाते हैं और मौत का डर दूर हो जाता है (और उनके) काम-क्रोध आदि पाप संतों की संगति में समाप्त हो जाते हैं; पर जो मनुष्य सच्चे हरि के अलावा किसी और की सेवा करते हैं, वह बोट हो के (भाव, निआसरे हो के) मरते हैं। हे नानक! जिस मनुष्य पर सतिगुरु के द्वारा प्रभु ने बख्शिश की है वह केवल नाम में जुटा हुआ है।29।
</details>

<details><summary>दर्पण-पदार्थ</summary>

पद्अर्थ: जजमालिआ = कोढ़ी। अगो दे = पहले। सतै दी = आदर की। आणि = ला के।
</details>

<details><summary>दर्पण-भाषार्थ</summary>

अर्थ: जो मनुष्य अंदर से लोभी हो और जो कोढ़ी सदा माया के लिए भटकता फिरे, वह (सच्चा) तपस्वी नहीं हो सकता। ये तपस्वी पहले (अपने आप) बुलाने पर आदर की भिक्षा नहीं लेता था, और बाद में पछता कर इसने पुत्र को ला के (पंगति) में बैठा दिया।
</details>

<details><summary>दर्पण-पदार्थ</summary>

पद्अर्थ: लोभि = लोभ में।
</details>

<details><summary>दर्पण-भाषार्थ</summary>

अर्थ: (नगर के) मुखी लोग सारे हसने लग पड़े (और कहने लगे कि) ये तपस्वी लोभ की लहर में गला पड़ा है। जहाँ थोड़ा धन देखता है, वहाँ नजदीक छूता भी नहीं, और ज्यादा धन देख के तपस्वी ने अपना धर्म हार दिया है।
</details>

<details><summary>दर्पण-पदार्थ</summary>

पद्अर्थ: एतु दोखै = इस ऐब के कारण। दयि = पति ने।
</details>

<details><summary>दर्पण-भाषार्थ</summary>

अर्थ: भले मनुष्यों ने इकट्ठे हो के विचार की है (और फैसला किया है) कि हे भाई! यह (सच्चा) तपस्वी नहीं है बगुला है (भाव, पाखण्डी है)। भले मनुष्यों की यह तपा निंदा करता है और संसार की स्तुति में है (भाव, संसारी जीवों की स्तुति से खुश होता है) इस दूषण के कारण इस तपे को पति प्रभु ने (आत्मिक जीवन की तरफ से) मुर्दा कर दिया है।  
अर्थ: देखो! महापुरुषों की निंदा करने का इस तपे को ये फल मिला है कि इस की (अब तक की की हुई) सारी मेहनत निश्फल गई है। बाहर नगर के मुखी लोगों में बैठ के अपने आप को तपस्वी कहलवाता है, और अंदर बैठ के तपस्वी बुरे कर्म करता है, प्रभु ने तपस्वी का अंदर का (छुपा हुआ) पाप पंचों को प्रगट करके दिखा दिया।
</details>

[[0316]]
<details><summary>दर्पण-पदार्थ</summary>

पद्अर्थ: कंकर = किंकर, दास, दूत। खड़ि = ले जा के।
</details>

<details><summary>दर्पण-भाषार्थ</summary>

अर्थ: धर्मराज ने अपने जमदूतों को कह दिया है कि इस तपस्वी को ले जा के उस जगह पर डालना जहाँ बड़े से बड़े पापी (डाले जाते हैं), फिर (वहाँ भी) इस तपस्वी के मुँह कोई ना लगना, (क्योंकि) ये तपस्वी सतिगुरु द्वारा धिक्कारा हुआ है (गुरु से विछुड़ा हुआ है)।  
अर्थ: हे नानक! जो ये कुछ प्रभु की दरगाह में घटित हुआ है वह कह के सुना दिया है, इस बात को वह मनुष्य समझता है जिसे प्रभु पति ने सवारा हुआ है।1।  
अर्थ: हरि के भक्त हरि को स्मरण करते हैं और हरि की महिमा करते हैं, भक्त सदा हरि का कीर्तन गाते हैं और हरि का सुखदाई नाम (जपते हैं)।
</details>

<details><summary>दर्पण-पदार्थ</summary>

पद्अर्थ: बखसीअनु = बख्शी है उस प्रभु ने। बहालिअनु = बैठाए हैं उस प्रभु ने। (देखें ‘गुरबाणी व्याकरण’)
</details>

<details><summary>दर्पण-भाषार्थ</summary>

अर्थ: प्रभु ने भक्तों को सदा के लिए नाम (जपने) का गुण बख्शा है जो दिनो दिन सवाया बढ़ता है। प्रभु ने अपने बिरद की लज्जा रखी है और अपने भक्तों को हृदय में अडोल कर दिया है (भाव, माया के पीछे नहीं डोलने देता)।
</details>

<details><summary>दर्पण-पदार्थ</summary>

पद्अर्थ: जीइ = हृदय में। सरपर = अवश्य।
</details>

<details><summary>दर्पण-भाषार्थ</summary>

अर्थ: निंदकों से प्रभु लेखा मांगता है और बहुत सजा देता है। निंदक जैसा अपने मन में कमाते हैं, वैसा उन्हें फल मिलता है (क्योंकि) अंदर बैठ के भी किया हुआ काम जरूर प्रगट हो जाता है, चाहे कोई धरती में (छुप के) करे।  
अर्थ: (प्रभु का) दास नानक प्रभु की महिमा देख के प्रसन्न हो रहा है।2।
</details>

<details><summary>दर्पण-पदार्थ</summary>

पद्अर्थ: आइ लगे नी = खत्म हो जाते हैं। लुणीऐ = काटते हैं। भणीऐ = कहलवाते हैं। धणीऐ = धणी, पति।30।
</details>

<details><summary>दर्पण-भाषार्थ</summary>

अर्थ: प्रभु (अपने) भक्तों का आप रखवाला है, पाप चितवने वाला (उनका) क्या बिगाड़ सकता है? (भाव, कुछ बिगाड़ नहीं सकता)। मूर्ख अहंकारी मनुष्य अहंकार करते हैं और (अहंकार-रूपी) जहर खा के मरते हैं (क्योंकि जिस जिंदगी पर मान करते हैं उसकी गिनती के) थोड़े दिन आखिर खत्म हो जाते हैं, जैसे पक्की फसल काटी जाती है और वह जैसे (अहंकार के) काम करते हैं, (दरगाह में भी) वही कहलवाते हैं (भाव, वैसे ही फल पाते हैं)। (पर) जो प्रभु सब का मालिक है, और बड़ा है वह (अपने) दास नानक का रखवाला है।30।
</details>

<details><summary>दर्पण-पदार्थ</summary>

पद्अर्थ: मूलहु = मूल परमात्मा से।
</details>

<details><summary>दर्पण-भाषार्थ</summary>

अर्थ: सतिगुरु से भूले हुए मनुष्य मूल से ही भूले हुए हैं, क्योंकि उनके अंदर लब-लोभ और अहंकार है, उनका हरेक दिन (भाव, सारी उम्र) लालच-लोभ-अहंकार (संबंधी) झगड़े करते गुजरती है, वह सतिगुरु के शब्द में विचार नहीं करते।
</details>

<details><summary>दर्पण-पदार्थ</summary>

पद्अर्थ: सुधि = होश। हिरि लई = छीन ली। न संतोखीअहि = संतुष्ट नहीं होते। तिसना = तृष्णा, लालच। अंधारु = अंधेरा।
</details>

<details><summary>दर्पण-भाषार्थ</summary>

अर्थ: कर्तार ने (मनमुखों) की होश और अक्ल (सुध-बुध) छीन ली है, निरे विकार ही बोलते हैं (भाव, निरे विकार भरे वचन ही करते हैं); वे किसी भी दात (के मिलने) पर संतुष्ट नहीं होते, क्योंकि उनके मन में बड़ी तृष्णा, अज्ञान व अंधेरा है।  
अर्थ: हे नानक! (ऐसे) मनमुखों से संबंध टूटे हुए ही बेहतर हैं, क्योंकि उनका तो मोह-प्यार ही माया के साथ है।1।  
अर्थ: जिस मनुष्यों के हृदय में माया का प्यार है उनके (हृदय में) सतिगुरु के सन्मुख रहने वाला स्नेह नहीं होता।  
अर्थ: जो मनुष्य (माया मोह-रूप) झूठा काम करता है, और (जीभ से भी) झूठ बोलता है और झूठ में लग के झूठ (का ही रूप) हो जाता है, उसे सपने में भी सुख नहीं मिलता और वह पैदा होने मरने के चक्र-व्यूह में भटकता फिरता है, (क्योंकि) माया का मोह (-रूप झूठ) केवल दुख (का कारण) है (इस लिए वह) दुख में ही समाप्त हो जाता है और दुख (का रोना ही) रोता रहता है।
</details>

<details><summary>दर्पण-पदार्थ</summary>

पद्अर्थ: धातु = माया। लिव = (प्रभु का) प्यार। पोतै = (फारसी शब्द) खजाने में।2।
</details>

<details><summary>दर्पण-भाषार्थ</summary>

अर्थ: चाहे हरेक मनुष्य चाहता रहे (पर) हे नानक! माया और लगन का मेल नहीं फब सकता, (पिछले किए हुए भले कर्मों के अनुसार) जिन्होंने (मन-रूपी) पलड़े में (भले संस्कारों का एकत्र-रूप) पुण्य (उकरा) हुआ है, उन्हें सतिगुरु के शब्द के द्वारा सुख मिलता है।2।
</details>

<details><summary>दर्पण-पदार्थ</summary>

पद्अर्थ: पाहारै = संसार में, पसारे में। मुगध = मूर्ख। तिनि पारब्रहमि = उस पारब्रहम ने। निआइ = न्याय अनुसार।31।
</details>

<details><summary>दर्पण-भाषार्थ</summary>

अर्थ: हे नानक! संत और मुनि जन (अपने) विचार देते हैं और चारों वेद (भाव, पुरातन धर्म पुस्तकें) भी (यही बात) कहते हैं, (कि) भक्त जन जो वचन मुँह से बोलते हैं वह (सही) होते हैं। (भक्त) सारे संसार में प्रसिद्ध होते हैं और (उनकी शोभा) सारे लोक सुनते हैं। जो मूर्ख मनुष्य (ऐसे) संतों से वैर करते हैं, वह सुख नहीं पाते, (वह दुखदाई) जलते तो अहंकार में हैं, (पर) भक्त जनों के गुणों को तरसते हैं। इन दुखदाई मनुष्यों के वश में भी क्या है? क्योंकि शुरू से ही (बुरे कर्म करने के कारण) बुरे (संस्कार ही) उनका हिस्सा हैं। जो मनुष्य ईश्वर की तरफ से मरे हुए हैं, वह किसी के (सगे) नहीं। निर्वैरों के साथ (भी) वैर करते हैं, और (परमात्मा के) धर्म-न्याय के अनुसार दुखी होते हैं। जो मनुष्य संतों द्वारा तिरस्कारे हुए हैं, वह (जनम मरण में) भटकते फिरते हैं। (ये बात स्पष्ट है कि) जो पेड़ जड़ से काट दिया जाए उसकी टहनियां भी सूख जाती हैं।31।
</details>

[[0317]]
<details><summary>दर्पण-पदार्थ</summary>

पद्अर्थ: द्रिढाइआ = दृढ़ करा दिया, पक्का करा दिया।1।
</details>

<details><summary>दर्पण-भाषार्थ</summary>

अर्थ: हे नानक! जो हरि शरीरों को सहजे ही नाश करके बना सकता है, सतिगुरु ने उस हरि का नाम (हमारे हृदय में) परो दिया है (और हमारा सब दुख दूर हो गया है)। हे मित्र! अगर तू (भी) प्रभु को याद करे, तो (तेरे भी) सब दुख समाप्त हो जाएं।1।
</details>

<details><summary>दर्पण-पदार्थ</summary>

पद्अर्थ: खुधिआ = भूख। संजोगु = मिलाप।2।
</details>

<details><summary>दर्पण-भाषार्थ</summary>

अर्थ: (जैसे) भूखा मनुष्य आदर (के वचन) या निरादरी के बुरे बोलों को नहीं जानता (भाव, परवाह नहीं करता और रोटी के लिए सवाल कर देता है, वैसे ही) हे हरि! नानक (भी) तेरा नाम मांगता है, मेहर करके मिलाप बख्श।2।
</details>

<details><summary>दर्पण-पदार्थ</summary>

पद्अर्थ: फलते = फल देते हैं। सारु = करड़ा। पलते = चुभ जाता है।
</details>

<details><summary>दर्पण-भाषार्थ</summary>

अर्थ: (अकृतज्ञ) मनुष्य जैसे कर्म करता है, वह कर्म वैसा ही फल देता है; अगर कोई गर्म व करड़ा लोहा चबाए तो वह गले में चुभ जाता है।
</details>

<details><summary>दर्पण-पदार्थ</summary>

पद्अर्थ: घति = डाल के। गलावां = गले का रस्सा। तिनि दूति = उस जमदूत ने। चालिआ = आगे लगा लिया। पुंनीआ = पूरी हुई, सफल हो गई। पर मलु = पराई मैल। हिरते = चुराते हुए।
</details>

<details><summary>दर्पण-भाषार्थ</summary>

अर्थ: वह जमदूत (उन खोटे) कर्मों के कारण गले में रस्सा डाल के (भाव, निरादरी का बरताव करके) आगे लगा लेता है। सदा पराई मैल चुराते की (भाव निंदा करके सदा पराए पाप सिर पर लेते की) कोई आस पूरी नहीं होती (लोक और परलोक दोनों बर्बाद जाते हैं)।  
अर्थ: जूनियों में भटकता-भटकता वह अकृतज्ञ प्रभु के उपकारों को नहीं समझता (कि उसने मेहर करके मानव जनम बख्शा है), (निंदा आदि के सारे दाँव-पेचों की) उसकी सारी ताकत खत्म हो जाती है, तब (फल भोगने के लिए) प्रभु उसे धरती से उठा लेता है।  
अर्थ: जब (चारों तरफ) झगड़े को (अकृतज्ञ) समाप्त नहीं होने देता (अर्थात, अति कर देता है) तो कर्तार (उसे) उठा लेता है। (असल बात ये कि) जो जो मनुष्य अहंकार करते हैं वे आखिर जमीन पे ही गिरते हैं।32।
</details>

<details><summary>दर्पण-पदार्थ</summary>

पद्अर्थ: बिबेक = परख।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु के सन्मुख रहता है, उसमें ज्ञान और विचार वाली बुद्धि होती है; वह हरि के गुण गाता है और हृदय में (गुणों का हार) परो लेता है, (आचरण का) बड़ा शुद्ध और ऊँची मति वाला होता है। जो मनुष्य उसकी संगति करता है उसे भी (संसार सागर से) पार लंघा लेता है।
</details>

<details><summary>दर्पण-पदार्थ</summary>

पद्अर्थ: बासना = सुगन्धि।1।
</details>

<details><summary>दर्पण-भाषार्थ</summary>

अर्थ: उस मनुष्य के हृदय में हरि के नाम (रूपी) सुगन्धि समाई हुई होती है, (जिस कारण) उसकी बोली बड़ी उत्तम होती है और हरि के दरगाह में (उसकी) शोभा होती है। जो मनुष्य (उस बोली को) सुनता है, वह प्रसन्न होता है। हे नानक! सतिगुरु को मिल के उसने ये नाम (रूप) खजाना प्राप्त किया हुआ होता है।1।
</details>

<details><summary>दर्पण-पदार्थ</summary>

पद्अर्थ: सार = भेद। न जापै = समझा नहीं जा सकता। थाइ पावै = स्वीकार करता है।
</details>

<details><summary>दर्पण-भाषार्थ</summary>

अर्थ: सतिगुरु के दिल का भेद मनुष्य को समझ नहीं आ सकता कि सतिगुरु को क्या अच्छा लगता है (सो इस तरह सतिगुरु की प्रसन्नता हासिल करनी कठिन है); (पर हां) सतिगुरु सच्चे सिखों के हृदय में व्यापक है, जो मनुष्य उनकी (सेवा की) तमन्ना रखता है वह सतिगुरु की प्रसन्नता के (दायरे) में आ जाता है, (क्योंकि) जो आज्ञा सतिगुरु देता है वही काम गुरसिख करते हैं, वही भजन करते हैं, सच्चा प्रभु सिखों की मेहनत स्वीकार करता है।  
अर्थ: जो मनुष्य सतिगुरु के आशय के विरुद्ध गुरसिखों से काम कराना चाहे, गुरु का सिख फिर उसके नजदीक नहीं आता, (पर) जो मनुष्य सतिगुरु की हजूरी में चिक्त जोड़ के (सेवा की मेहनत) करे, गुरसिख उसकी सेवा करता है। जो मनुष्य फरेब करने आता है और फरेब के ख्याल में चला जाता है, उसके नजदीक गुरु का सिख बिल्कुल ही नहीं आता।
</details>

<details><summary>दर्पण-पदार्थ</summary>

पद्अर्थ: ब्रहमु बीचारु = ईश्वरीय विचार।2।
</details>

<details><summary>दर्पण-भाषार्थ</summary>

अर्थ: नानक कह के सुनाता है (भाव, जोर दे कर सुनाता है कि) शुद्ध सत्य विचार (की बात ये है कि) सतिगुरु का मन पतीजे बिना (भाव, गुरु आशय के विरुद्ध) जो मनुष्य (ठगी आदि करके गुरसिखों से) काम करवाए (भाव, अपनी सेवा करवाए) वह व्यक्ति महा दुख पाता है।2।  
अर्थ: हे बड़ों से बड़े! तू सच्चा मालिक और बहुत बड़ा है, अपने जितना तू खुद ही है। वही मनुष्य तुझे मिलता है, जिसे तू स्वयं मिलाता है और जिसका लेखा छोड़ के तू स्वयं बख्श लेता है।  
अर्थ: जिसको तू खुद मिलाता है वही मन डुबो के (मन लगा के) सतिगुरु की सेवा करता है। तू सच्चा मालिक है, सदा स्थिर रहने वाला है, जीवों का सब कुछ - जिंद, शरीर, चमड़ी, हड्डियां - तेरे ही बख्शे हुए हैं।  
अर्थ: हे बड़ों से भी बड़े! सच्चे प्रभु! जैसे तुझे ठीक लगे वैसे ही हमारी रक्षा कर, नानक के मन में तेरी ही आस है।33।1। सुधु।
</details>

<details><summary>दर्पण-टिप्पनी</summary>

संरचना:  
ये वार गुरु रामदास जी की उच्चारण की हुई है। इस में कुल ३३ पौड़ियां हैं, पहली २६ पौड़ियां गुरु रामदास जी की हैं, नंबर २७ से ले के ३१ तक पाँच पौड़ियां गुरु अरजन देव जी की हैं, आखिरी दो पौड़ियां फिर गुरु रामदास जी की हैं। इस तरह ३३ पौड़ियों में से २८ गुरु रामदास जी की हैं। पहले ये वार २८ पौड़ियों की ही थी, बाद में गुरु अरजन देव जी ने पौड़ी नंबर २६ के साथ अपनी पाँच पौड़ियां और शामिल कीं।  
सारे श्लोकों की गिनती ६८ है, पौड़ी नंबर १५ से २० के अलावा बाकी हरेक पौड़ी के साथ दो-दो श्लोक हैं (जोड़ = 62), इन दो पौड़ियों के साथ तीन-तीन श्लोक हैं और कुल योग ६८ है।  
जब ये ‘वार’ गुरु रामदास जी ने लिखी, तब से सिर्फ पौड़ियां ही थीं। इनके साथ श्लोक गुरु अरजन देव जी ने दर्ज किए, चाहे ज्यादा श्लोक गुरु रामदास जी के ही हैं। अगर गुरु रामदास जी खुद ही पौड़ियों के साथ श्लोक भी लिखते तो काव्य-दृष्टि से विशेष एक-सार रचना होती। ये नहीं हो सकता था कि किसी पौड़ी के साथ श्लोक लिख देते और कोई बिना श्लोक के ही छोड़ देते। पौड़ी नंबर 32 के साथ दोनों श्लोक गुरु अरजन देव जी के हैं, और ये श्लोक गुरु अरजन साहिब ही दर्ज कर सकते थे। ये नहीं हो सकता था कि गुरु राम दास जी अपनी 28 पौड़ियों में से 27 पौड़ियों के साथ तो अपने या गुरु अमरदास जी के श्लोक दर्ज किए जाते और अपनी 32वीं पौड़ी को बिल्कुल ही खाली रहने देते। फिर, श्लोकों की विषय-वस्तु भी यह बताता है कि अलग-अलग मौके के हैं, भिन्न-भिन्न समय पर उचारे गए हैं।  
सो, यही निष्कर्श निकल सकता है कि ‘वार’ की पौड़ियों के साथ शलोक गुरु अरजन साहिब ने दर्ज किए थे।
</details>

[[0318]]
<details><summary>दर्पण-भाव</summary>

भाव  
पौड़ी-वार:  
परमात्मा हर जगह मौजूद है, हरेक जीव में समाया हुआ है, पर वही मनुष्य भला है जो सत्संग में रहके प्रभु की शरण आता है और प्रभु की रजा में चलता है।  
सत्संग में प्रभु का नाम-अमृत मिलता है, परमात्मा खुद सहायता करता है और कामादिक विकारों से मनुष्य बच जाता है।  
परमात्मा का नाम, जैसे, अमृत-रूपी खजाना है, ये अमृत सत्संग में ही मिलता है, इसके पीने से माया की तृष्णा मिट जाती है, कोई भूख नहीं रह जाती।  
परमात्मा का नाम सारे गुणों की खान है, मानव जीवन के सफर में, जैसे, राह का खच। है, पर ये नाम उस भाग्यशाली को मिलता है जो सत्संग में पहुँचता है।  
मनुष्य की तो क्या बात है, वह स्थल भी सुन्दर हो जाता है, जहाँ सतसंगी मिल के प्रभु की महिमा करते हैं। भक्ति को प्यार करना प्रभु का मूल-स्वाभाव है। जो नाम स्मरण करता है उसके मन में से बुराई मिट जाती है।  
परमात्मा का नाम एक ऐसी राशि-पूंजी है जो सदा कायम रहने वाली है, जिस मनुष्य-वणजारे को सत्संग में रहके यह पूंजी मिलती है उसका मन-तन खिला रहता है, उसके विकार नाश हो जाते हैुं, वही असल में जीता है।  
जो प्रभु सब जीवों को पैदा करने वाला और सब में मौजूद है वही सारे दुखों का खजाना है, पर इस ‘नाम’ का आनंद वही मनुष्य ले सकता है जिसे सतिगुरु प्रसन्न हो के यह दाति देता है।  
प्रभु का नाम सतिगुरु से मिल सकता है। जो मनुष्य गुरु के बताए राह पर चल के नित्य सत्संग करता है और नाम स्मरण करता है, वह प्रभु की हजूरी में टिका रहता है।  
सब जीवों को सुखी करने वाला हरि नाम-अमृत सत्संग में बाँटा जाता है। ज्यों-ज्यों गुरमुख सत्संग में महिमा की वाणी उचारते हैं, वहाँ मानो अमृत के फव्वारे चल पड़ते हैं। सत्संग में ही असली जीवन प्राप्त होता है, सत्संगी को मौत का डर नहीं रहता।  
नाम जपने वाले गुरमुखों की संगत में रह कर मनुष्य परमात्मा के गुणों की माला मन में परो लेता है, जिस करके उसके मन की मैल दूर हो जाती है, वह विकारों से बच जाता है और उसे जमकाल का डर नहीं सताता।  
जो मनुष्य माया के गरूर में रहके बुरे कर्म करते हैं, वे यहाँ दुखी रहते हैं, प्रभु का नाम बिसारने के कारण उनकी सारी उम्र बुरे हाल ही गुजरती है और इसके बाद भी जनम-मरन की भटकन में पड़ जाते हैं।  
दुनिया वाले स्वाद आखिर कड़वे लगने लग पड़ते हैं, सुखदाई और मीठा सिर्फ हरि-नाम ही है, पर ये मिलता उस भाग्यशाली को ही है जिस पर प्रभु स्वयं कृपा करता है।  
जो मनुष्य गुरु के बताए हुए राह पर चल के परमेश्वर का नाम स्मरण करता है, उसे माया के सारे स्वाद फीके प्रतीत होते हैं और उसके सारे पाप नाश हो जाते हैं।  
वही मनुष्य जगत से नफा कमा के जाते हैं जिन्होंने परमातमा का नाम स्मरण किया है। प्रभु स्वयं उनको माया के मोह से बचा लेता है और वे एक ईश्वर की ही आस रखते हैं।  
परमात्मा का आसरा ले के महिमा करने वाले बंदे विकारों से बचे रहते हैं और प्रभु दर पे स्वीकार हैं, ऐसे गुरमुखों के चरणों की धूल लाखों-करोड़ों प्रयाग आदि तीर्थों से ज्यादा पवित्र है।  
कर्तार अकाल-पुरख का नाम विकारों में गिरे हुओं को भी पवित्र करने वाला है। जो मनुष्य नाम स्मरण करता है, वह परमात्मा को अपने अंग-संग देख के सब के चरणों की धूल हो के रहता है, किसी का दिल नहीं दुखाता और आखिर इज्जत से प्रभु की हजूरी में पहुँचता है।  
सारे खजानों के मालिक परमात्मा के नाम को जो मनुष्य अपनी जिंदगी का आसरा बना लेते हैं, उनके मन की सारी मैल धुल जाती है, सारे कष्ट नाश हो जाते हैं, पर ये नाम की दाति प्रभु की मेहर से सतिगुरु के द्वारा ही मिलती है।  
दुनिया का मोह, जैसे, माया का किला है जिसमें जीव कैद हो जाते हैं। जो मनुष्य ‘नाम’ स्मरण करता है वह, मानो, अठारह तीर्थों का स्नानी हो के इस किले को जीत लेता है। प्रभु उसको विकारों से बचा लेता है।  
जो प्रभु सब कुछ करने के समर्थ है, सब जीवों का आसरा है और सब को पालता है, उस बख्शनहार को स्मरण करके जीव विकारों से बच के संसार समुंदर से अपनी जिंदगी की बेड़ी सही सलामत पार कर लेते हैं।  
प्रभु की महिमा करने वाले बंदे के लिए ‘नाम’ ही सुंदर पोशाक व स्वादिष्ट भोजन है, ‘नाम’ ही हाथी घोड़े हैं, ‘नाम’ ही राज-भाग है। उसके अंदर एक नाम की ही लगन रहती है, वह सदा प्रभु के दर पर ही टिका रहता है।  
समूचा भाव:  
(१ से ११ तक) - यह ठीक है कि परमात्मा हरेक जीव में मौजूद है, पर फिर भी सिर्फ वही मनुष्य भला मानव बन के रह सकता है जो साधु-संगत का आसरा लेता है। सत्संग में ही गुरु के बताए हुए राह पर चल के नाम स्मरण का स्वभाव बन सकता है, ‘नाम’ ही जीवन-यात्रा की राह-खरची है, इस ‘नाम’ की इनायत से ही माया की तृष्णा, बुराई, कामादिक विकार मन में से दूर होते हैं, मौत का डर नहीं रहता, तन मन सदा खिला रहता है और मनुष्य प्रभु की हजूरी में टिका रहता है।  
(१२ से १५ तक) - अगर प्रभु का नाम बिसर जाये तो माया जीव पर दबाव डाल लेती है, सारी उम्र विकारों में बुरे हाल गुजरती है, जब मनुष्य नाम-रस हासिल करता है तब ही समझ पड़ती है कि माया के स्वाद फीके व कड़वे दुखदाई हैं।  
(१६ से २१ तक) - नाम-जपनबंदों के पैरों की ख़ाक लाखों करोड़ों तीर्थों से ज्यादा पवित्र है, क्योंकि नाम-जपने वाले लोग प्रभु को अंग-संग देख के किसी का दिल नहीं दुखाते, सबसे प्यार व विनम्रता का बरताव करते हैं, उनका मन शुद्ध होता है, नाम स्मरण वाले, जैसे, अठारह तीर्थों के स्नानी हैं, माया का किला बंदगी करने वाले ही जीतते हैं, संसार-समुंदर से जिंदगी की बेड़ी सही-सलामत पार लंघाते हैं, क्योंकि दुनिया के सारे पदार्थों से ज्यादा उन्हें प्रभु का नाम आकर्षित करता है।  
मुख्य भाव:  
यद्यपि परमात्मा सबमें मौजूद है, पर पवित्र जीवन उसी मनुष्य का ही हो सकता है जो सत्संग में रहके गुरु के बताए हुए रास्ते पर चलता है और प्रभु का नाम स्मरण करता है, वरना माया का दबाव पड़ने के कारण मनुष्य विकारों में फंस जाता है और लोक-परलोक दोनों गवा लेता है।
</details>

<details><summary>दर्पण-टिप्पनी</summary>

निंदक मारे ततकालि खिनु टिकण न दिते॥ 
...प्रभ दास का दुखु न खवि सकहि फड़ि जोनी जुते॥ 
...मथे वालि पछाड़िअनु जम मारगि मुते॥ 
...दुखि लगे बिललाणिआ नरकि घोरि सुते॥ 
...कंठि लाइ दास रखिअनु नानक हरि सते॥२०॥ (गूजरी की वार)  
धोहु न चली खसम नालि मोहि विगुते॥ 
...करतब करनि भलेरिआ मदि माइआ सुते॥ 
...फिरि फिरि जूनि भवाईअनि जम मारगि मुते॥ 
...कीता पाइनि आपणा दुख सेती जुते॥ 
...नानक नाइ विसारिऐ सभ मंदी रुते॥१२॥ (गउड़ी की वार)
</details>

<details open><summary>विश्वास-प्रस्तुतिः</summary>

गउड़ी की वार महला ५ राइ कमालदी मोजदी की वार की धुनि उपरि गावणी
</details>

<details><summary>मूलम्</summary>

गउड़ी की वार महला ५ राइ कमालदी मोजदी की वार की धुनि उपरि गावणी
</details>

<details><summary>दर्पण-भाषार्थ</summary>

अर्थ: ये ‘वार’ राय कमालदी मोजदी की ‘वार’ की सुर पर गानी है।
</details>

<details><summary>दर्पण-टिप्पनी</summary>

बार में एक चौधरी कमालुद्दीन रहता था, उसने अपने भाई सारंग को जहर दे के मार दिया। सारंग का एक पुत्र था जो अभी छोटा ही था, जिसका नाम मुआज्जुद्दीन था। सारंग की पत्नी अपने इस पुत्र को ले कर मायके चली गई, जब ये बड़ा हुआ तो नानकी फौज ले के कमालुद्दीन पर चढ़ाई कर दी। कमालुद्दीन मारा गया। ये सारी वारता ढाढियों ने ‘वार’ में गाई। इस ‘वार’ की चाल का नमूना इस तरह है;  
“राणा राय कमाल दीं रण भारा बाहीं॥ मौजुदीं तलवंडीओं चढ़िआ साबाही॥ ”
</details>

<details open><summary>विश्वास-प्रस्तुतिः</summary>

सलोक मः ५ ॥
</details>

<details><summary>मूलम्</summary>

सलोक मः ५ ॥
</details>

<details><summary>दर्पण-पदार्थ</summary>

पद्अर्थ: जिनि = जिस (जन) ने। निरबाणु = बासना रहित। पुरखु = व्यापक प्रभु। सुजाणु = अच्छी तरह (हरेक के दिल की) जानने वाला। ताणु = आसरा, बल। जनम मरन दुखु = जनम से मरने तक सारी उम्र का दुख-कष्ट।1।
</details>

<details><summary>दर्पण-भाषार्थ</summary>

अर्थ: जो मनुष्य परमात्मा का नाम स्मरण करता है उसका (जगत में) आना सफल (समझो)। जिस मनुष्य ने वासना-रहित प्रभु को स्मरण किया है, मैं उससे सदके जाता हूँ, उसे सुजान अकाल-पुरख मिल गया है, और उसका सारी उम्र का दुख-कष्ट दूर हो गया है। हे दास नानक! उसे एक सच्चे प्रभु का ही आसरा है, उसने सत्संग में रहके संसार समुंदर तैर लिया है।1।
</details>

<details><summary>दर्पण-पदार्थ</summary>

पद्अर्थ: पराहुणा = संत पराहुणा, अतिथि। मेरै घरि = मेरे घर में। आवउ = आए। पखाला = मैं धोऊँ। तिस के = उस संत अतिथि के। मनि = मन में। भावउ = भाए, अच्छा लगे। संग्रहै = इकट्ठा करे। नामे = नाम में ही। लावउ = लगाए। गावउ = मैं गाऊँ। पावउ = मैं पाऊँ।2।
</details>

<details><summary>दर्पण-भाषार्थ</summary>

अर्थ: अगर सवेरे उठ के कोई (गुरमुख) अतिथि मेरे घर आए, मैं उस गुरमुख के पैर धोऊँ; मेरे मन में, मेरे तन में वह सदा प्यारा लगे। वह गुरमुख (नित्य) नाम सुने, नाम-धन इकट्ठा करे और नाम में ही तवज्जो जोड़ के रखे। (उसके आने से मेरा) सारा घर पवित्र हो जाए, मैं भी (उसकी इनायत से) प्रभु के गुण गाने लग जाऊँ। (पर) हे नानक! ऐसे प्रभु नाम का व्यापारी बड़े भाग्यों से ही कहीं मुझे मिल सकता है।2।
</details>

<details><summary>दर्पण-पदार्थ</summary>

पद्अर्थ: थनंतरि = थान अंतरि। थान थनंतरि = स्थान स्थान अंतरि, हरेक जगह में। मनि = मान के। सरणागती = सरण आओ। सद सद = सदा ही।1।
</details>

<details><summary>दर्पण-भाषार्थ</summary>

अर्थ: हे सदा स्थिर रहने वाले प्रभु! जो मनुष्य तुझे भाता है जिसे तेरी रजा भाती है वह भला है। तू ही सब जीवों में व्यापक है, सब में समाया हुआ है, तू हरेक जगह पर मौजूद है, सब जीवों में तू ही जाना जाता है (भाव, सब जानते हैं कि सब जीवों में तू ही है)।  
उस सदा स्थिर रहने वाले की रज़ा मान के सत्संग में मिल के उसको ढूँढ सकते हैं। हे नानक! उस प्रभु की शरण आ, उससे सदा ही कुर्बान हो।1।
</details>

<details><summary>दर्पण-पदार्थ</summary>

पद्अर्थ: चेता ई = अगर तुझे याद है। चेति = स्मरण कर। सचा = सदा स्थिर रहने वाला। धणी = मालिक। बोहिथि = जहाज पर। पारि पउ = पार हो, तैर।1।
</details>

<details><summary>दर्पण-भाषार्थ</summary>

अर्थ: हे नानक! अगर तुझे याद है कि वह प्रभु सालिक सदा स्थिर रहने वाला है तो उस मालिक को सदा स्मरण कर (भाव, तुझे पता भी है कि सिर्फ वह प्रभु मालिक ही सदा स्थिर रहने वाला है, फिर उसे क्यूँ नहीं स्मरण करता?), गुरु के हुक्म में चल (गुरु के हुक्म रूप) जहाज में चढ़ के संसार समुंदर को पार कर।1।
</details>

<details><summary>दर्पण-पदार्थ</summary>

पद्अर्थ: संदे = के। वाउ संदे = हवा के, हवा जैसे बारीक, सुंदर सुंदर बारीक। पहिरहि = पहनते हैं। गरबि = अहंकार में, अकड़ में। गवार = मूर्ख मनुष्य। छारु = राख।2।
</details>

<details><summary>दर्पण-भाषार्थ</summary>

अर्थ: मूर्ख मनुष्य सुंदर-सुंदर बारीक कपड़े बड़ी अकड़ से पहनते हैं, पर हे नानक! (मरने पर ये कपड़े जीव के) साथ नहीं जाते, (यहीं) जल के राख हो जाते हैं।2।
</details>

<details><summary>दर्पण-पदार्थ</summary>

पद्अर्थ: मुहि = मूँह को। मुहि डिठै तिन कै = (पूरब पूरन कारदंतक) अगर उनके मुँह देख लें। भखे = खाए जाते है। प्रभि = प्रभु ने। परखे = परख लिए हैं, स्वीकार कर लिए हैं। चलत = करिश्मा, तमाशे। न जापनी = समझे नहीं जा सकते।2।
</details>

<details><summary>दर्पण-टिप्पनी</summary>

नोट: ‘मुहि’ है अधिकरणकारक, एकवचन।
</details>

<details><summary>दर्पण-भाषार्थ</summary>

अर्थ: (कामादिक विकारों से) जगत में वही मनुष्य बचे हैं जिन्हें सच्चे प्रभु ने (बचा के) रखा है, ऐसे मनुष्यों का दर्शन करके हरि-नाम अमृत चख सकते हैं और (असल) जिंदगी मिलती है। ऐसे साधु-जनों की संगति में (रहने से) काम-क्रोध-लोभ-मोह (आदि विकार) नाश हो जाते हैं। जिस पर प्रभु ने अपनी मेहर की है, उनको उसने खुद ही स्वीकार कर लिया है।  
हे नानक! परमात्मा के करिश्मे समझे नहीं जा सकते, कोई जीव समझ नहीं सकता।2।
</details>

<details><summary>दर्पण-पदार्थ</summary>

पद्अर्थ: जितु = जिस में। चिति = चिक्त में। जितु दिनि = जिस दिन में। भलेरी = भली से उलट, मंदी। रुति = समय।1।
</details>

<details><summary>दर्पण-टिप्पनी</summary>

नोट: शब्द ‘जितु’ सर्वनाम ‘जिसु’ से अधिकरण कारक, एकवचन है।  
नोट: संस्कृत में एक शब्द है ‘इत्र’, इसका अर्थ है ‘अन्य’ उलट। जिस ‘विशेषण’ के साथ इसका प्रयोग किया जाए, उस सारे शब्द का अर्थ असल शब्द के ‘उलट’ विलोम हो जाता है। ‘इत्र’ का प्राकृत रूप है ‘एर’ या ‘इर’; भला+एरा = ‘भलेरा’।
</details>

<details><summary>दर्पण-भाषार्थ</summary>

अर्थ: हे नानक! वही दिन अच्छा सोहाना है जिस दिन परमात्मा मन में बसे। जिस दिन परमात्मा बिसर जाता है, वह समय खराब जानो, वह वक्त धिक्कारयोग्य है।1।
</details>

<details><summary>दर्पण-पदार्थ</summary>

पद्अर्थ: कुमित्रा = बुरे मित्र। कांढीअहि = कहे जाते हैं। विख = कदम।2।
</details>

<details><summary>दर्पण-भाषार्थ</summary>

अर्थ: हे नानक! उस (प्रभु) से दोस्ती (डालनी चाहिए) जिसके बस में हरेक बात है, पर जो एक कदम भी (हमारे) साथ नहीं जा सकते वह कुमित्र कहे जाते हैं (उनके साथ मोह ना बढ़ाते फिरो)।2।
</details>

<details><summary>दर्पण-पदार्थ</summary>

पद्अर्थ: निधानु = खजाना। मिलि = मिल के। जिसु = जिस को। तिखा = प्यास, माया की प्यास। काई = कोई। पुंनिआ = पूरे हो जाते हैं। अमरा पदु = अटल दर्जा, वह उच्च अवस्था जो कभी नाश नहीं होती। जेवडु = जितना, बराबर का।3।
</details>

<details><summary>दर्पण-भाषार्थ</summary>

अर्थ: हे भाई! परमात्मा का नाम अमृत (-रूप) खजाना है, (इस अमृत को सत्संग में) मिल के पीयो। उस नाम को स्मरण करने से सुख मिलता है, और (माया की) सारी तृष्णा मिट जाती है। (हे भाई!) गुरु अकाल-पुरख की सेवा कर, (माया की) कोई भूख नहीं रह जाएगी। (नाम स्मरण करने से) सो उद्देश्य पूरे हो जाते हैं, वह उच्च आत्मिक अवस्था मिल जाती है जो कभी नाश नहीं होती। हे पारब्रहम! तेरे बराबर का तू खुद ही है। हे नानक! उस पारब्रहम की शरण पड़ो।3।
</details>

<details><summary>दर्पण-पदार्थ</summary>

पद्अर्थ: हभ ठाइ = सारी जगहें। ठाउ = जगह। ठाइ = जगह में। ऊण = खाली। जाइ = जगह। सुआउ = जीवन का उद्देश्य।1।
</details>

<details><summary>दर्पण-भाषार्थ</summary>

अर्थ: मैंने (प्रभु को) हर जगह मौजूद देखा है, कोई भी जगह (प्रभु से) खाली नहीं है (भाव, हरेक जीव में प्रभु है) पर, हे नानक! जीवन का उद्देश्य (भाव, प्रभु का नाम स्मरण) उन मनुष्यों को ही मिला है जिन्हें सतिगुरु मिला है।1।
</details>

[[0319]]
<details><summary>दर्पण-पदार्थ</summary>

पद्अर्थ: दामनी = बिजली। खे = दा। वथु = वस्तु, चीज। धणी = मालिक। तिसु धणी नाउ = उस मालिक का नाम। चमतकार = चमत्कार, चमक, करिश्मा। साइ = यही।2।
</details>

<details><summary>दर्पण-भाषार्थ</summary>

अर्थ: जगत का वरतारा उसी तरह है (जैसे) बिजली की चमक (थोडे ही समय के लिए) होती है। (इसलिए) हे नानक! उस मालिक का नाम जपना - (असल में) यही चीज सुंदर (और सदा टिके रहने वाली) है।2।
</details>

<details><summary>दर्पण-पदार्थ</summary>

पद्अर्थ: सोधि = सुधार के, अच्छी तरह देखे हैं। कीम = कीमत, मूल्य। रंगु = आनंद। खाणी = खान, भंडार। मसतकि = माथे पर। सिमरि = स्मरण करे, स्मरण करता है। पराणी = जीव। तोसा = राह का खर्च। दिचै = दे, दिया जाए। मिहमाणी = खातिरदारी।4।
</details>

<details><summary>दर्पण-भाषार्थ</summary>

अर्थ: स्मृतियां-शास्त्र सब अच्छी तरह देखे हैं, किसी ने ईश्वर की कीमत नहीं पाई (कोई नहीं बता सकता कि प्रभु किस मोल मिल सकता है)। (सिर्फ) वह मनुष्य प्रभु (के मिलाप) का आनंद लेता है जो सत्संग में जा मिलता है। प्रभु का सच्चा नाम, कर्तार अकाल-पुरख - यही रत्नों की खान है (‘नाम’ स्मरण में ही सारे गुण हैं), पर वही मनुष्य नाम स्मरण करता है, जिसके माथे के भाग्य हों। (हे प्रभु!) नानक की मेहमान-नवाजी यही है कि अपना सच्चा नाम (राह के लिए) खर्च के लिए दे।4।
</details>

<details><summary>दर्पण-पदार्थ</summary>

पद्अर्थ: नैणी = (भाव, देखने को), जाहिर तौर पर। मूलि न = बिल्कुल ही नहीं।1।
</details>

<details><summary>दर्पण-भाषार्थ</summary>

अर्थ: जिस मनुष्य के मन में चिन्ता है उसकी माया की भूख बिल्कुल नहीं मिटती, देखने में भले ही वह सुखी लगता हो। हे नानक! परमात्मा के नाम के बिना किसी का भी दुख दूर नहीं होता।1।
</details>

<details><summary>दर्पण-पदार्थ</summary>

पद्अर्थ: साथ = काफ़ले, व्यापारियों के टोले। साबासि = शाबाश, धन्य। गुर मिलि = गुरु को मिल के।2।
</details>

<details><summary>दर्पण-भाषार्थ</summary>

अर्थ: उन (जीव) व्यापारियों के टोले लूटे गए (समझो) जिन्होंने प्रभु का ‘नाम’ रूपी सौदा नहीं लादा। पर, हे नानक! शाबाश है उनको जिन्होंने सतिगुरु को मिल के एक परमात्मा को पहिचान लिया है।2।
</details>

<details><summary>दर्पण-पदार्थ</summary>

पद्अर्थ: बैसनि = बैठते हैं। ओइ = वे गुरमुख लोग। मंदा = बुरा। पारब्रहम = हे पारब्रहम! भगति वछलु = वह जिसको भक्ति प्यारी लगती है। बिरदु = मूल स्वभाव। जुगि जुगि = हरेक युग में। जाचै = मांगता है। मनि = मन में। भावंदा = भाता है।5।
</details>

<details><summary>दर्पण-भाषार्थ</summary>

अर्थ: जिस जगह पर गुरमुख मनुष्य बैठते हैं वह स्थान सुंदर हो जाता है। (क्योंकि) वह गुरमुख लोग (वहां बैठ के) अपने समर्थ प्रभु को स्मरण करते हैं (जिससे उनके मन में से) सारी बुराई का नाश हो जाता है।  
हे पारब्रहम! तू (विकारों में) गिरे हुओं को बचाने वाला है, ये बात संत-जन भी कहते हैं और वेद भी कहते हैं, भक्तों को प्यार करना - यह तेरा मूल स्वभाव है। तेरा ये स्वभाव सदा कायम रहता है। नानक तेरा नाम ही मांगता है (नानक को तेरा नाम ही) मन तन में प्यारा लगता है।5।
</details>

<details><summary>दर्पण-पदार्थ</summary>

पद्अर्थ: चुहकी = बोली। पहु फुटी = भोर हुई, अमृतवेला हुआ। तरंग = लहरें, नाम जपने की तरंग। नामहि = नाम में।1।
</details>

<details><summary>दर्पण-भाषार्थ</summary>

अर्थ: जब भोर होती है और पक्षी बोलते हैं, उस वक्त (भक्त के हृदय में स्मरण की) तरंगें उठती हैं। हे नानक! जिस गुरमुखों का प्रभु के नाम में प्यार होता है उन्होंने (इस पोह फूटने के समय) आश्चर्य रूप रचे होते हैं (भाव, वह लोग इस समय प्रभु के आश्चर्यजनक चमत्कार अपनी आँखों के सामने ले आते हैं)।1।
</details>

<details><summary>दर्पण-पदार्थ</summary>

पद्अर्थ: तही घर मंदर = उन घर मन्दिरों में। जह = जहाँ। चिति = चिक्त में। कुमित = खोटे मित्र।2।
</details>

<details><summary>दर्पण-भाषार्थ</summary>

अर्थ: उन घर-मन्दिरों में ही (असल) खुशियां हैं जहाँ (हे प्रभु!) तू याद आता है। हे नानक! (यदि प्रभु बिसरे तो) दुनिया की सारी महानताएं खोटे मित्र हैं।2।
</details>

<details><summary>दर्पण-पदार्थ</summary>

पद्अर्थ: सची = सदा कायम रहने वाली। रासि = राशि, पूंजी। तिसै = उसे ही। भाइरहु = हे भाईयो! बिधाता = विधाता प्रभु! भीतरि = अंदर। मउलिआ = खिला है। रंगि = प्यार में। दोखह = ऐबों को। जिनि = जिसने।6।
</details>

<details><summary>दर्पण-भाषार्थ</summary>

अर्थ: हे भाईयो! परमात्मा का नाम-रूप धन सदा कायम रहने वाली पूंजी है। (पर) किसी दुर्लभ ने ही ये बात समझी है, (और यह पूंजी) उसी को मिलती है जिसे ईश्वर (स्वयं) देता है। (जिस भाग्यशालियों को ये ‘नाम’ राशि मिलती है) वह मनुष्य प्रभु के रंग में रंगा जाता है, वह अपने मन तन में खिल जाता है, (ज्यों-ज्यों) सत्संग में वह प्रभु के गुण गाता है (त्यों-त्यों वह) सारे विकारों को समाप्त करता जाता है।  
हे नानक! वही मनुष्य (दरअसल) जीता है जिसने एक प्रभु को पहिचाना है।6।
</details>

<details><summary>दर्पण-पदार्थ</summary>

पद्अर्थ: अक कंठि = धतूरे के गले से। बिरह = वियोग। धणी सिउ = मालिक से। सहसै = हजारों ही। गंठि = गाँठें, तूंबा।1।
</details>

<details><summary>दर्पण-भाषार्थ</summary>

अर्थ: (धतूरे की) ककड़ियां (तब तक) सुंदर लगती हैं (जब तक) धतूरे के गले (भाव, टहनियों से) लगी होती हैं, पर, हे नानक! मालिक (धतूरे) से जब विछोड़ा हो जाता है तो उनके हजारों तूंबे हो जाते हैं।1।
</details>

<details><summary>दर्पण-टिप्पनी</summary>

नोट: जैसे धतूरे की डाल से टूट के धतूरे की ककड़ियां तूंबे-तूंबे हो के उड़ने लग पड़ती हैं, वैसे ही प्रभु चरणों से टूटे हुए मन को सैकड़ों चिंता-फिक्र भटकाते फिरते हैं।
</details>

<details><summary>दर्पण-पदार्थ</summary>

पद्अर्थ: विसारेदे = बिसारने वाले। मूलि = बिल्कुल ही, अच्छी तरह, पूरी तरह से। तसकर = चोर। सूलि = सूली।2।
</details>

<details><summary>दर्पण-भाषार्थ</summary>

अर्थ: परमात्मा को बिसारने वाले मरे हुए (जानो), पर वे अच्छी तरह मर भी नहीं सकते। जिन्होंने प्रभु की ओर से मुंह मोड़ा हुआ है वे इस तरह हैं जैसे सूली पर चढ़े हुए चोर।2।
</details>

<details><summary>दर्पण-पदार्थ</summary>

पद्अर्थ: सुख निधानु = सुखों का खजाना। जलि = जल में। थलि = धरती में। महीअलि = मही तल, धरती के तल पर, भाव, धरती के ऊपर। घटि घटि = हरेक घट में। भणिआ = कहा जाता है। कीट = कीड़े। जणिआ = पैदा किए हुए। तुसि = प्रसन्न हो के। नानकु देवै = (गुरु) नानक देता है।7।
</details>

<details><summary>दर्पण-टिप्पनी</summary>

(नोट: शब्द ‘नानक’ और ‘नानकु’ में फर्क याद रखने के लायक है। अगर यहाँ शब्द ‘नानक’ होता तो इस पंक्ति का अर्थ इस तरह होता: “हे नानक! (प्रभु) प्रसन्न हो के जिसे नाम देता है उसने हरि नाम का रंग पाया है”)।
</details>

<details><summary>दर्पण-भाषार्थ</summary>

अर्थ: एक परमात्मा ही सुखों का खजाना है जो (परमात्मा) अविनाशी सुनते हैं। पानी में, धरती के अंदर, धरती के ऊपर (वह प्रभु) मौजूद है, हरेक शरीर में वह प्रभु (बसता) कहा जाता है, ऊँच-नीच सारे जीवों में एक सा ही वरत रहा है। कीड़े (से ले के) हाथी (तक, सारे उस प्रभु से ही) बने हैं। (सारे) मित्र, साथी, पुत्र, संबंधी सारे उस प्रभु के ही पैदा किए हुए हैं। जिस जीव को (गुरु) नानक प्रसन्न हो के ‘नाम’ देता है उसने ही हरि-नाम का रंग पाया है।7।
</details>

<details><summary>दर्पण-पदार्थ</summary>

पद्अर्थ: सासि = श्वासों से। गिरासि = ग्रास से, खाते हुए। मनि = मन में। मंतु = मंत्र। धंनु = मुबारिक। सोई = वही आदमी।1।
</details>

<details><summary>दर्पण-भाषार्थ</summary>

अर्थ: जिस लोगों को साँस लेते और खाते हुए कभी भी ईश्वर नहीं भूलता, जिनके मन में परमात्मा का नाम-रूप मंत्र (बस रहा) है; हे नानक! वही लोग मुबारक हैं, वही मनुष्य पूरन संत हैं।2।
</details>

<details><summary>दर्पण-पदार्थ</summary>

पद्अर्थ: अठे पहर = चार पहर दिन के और चार पहर रात, दिन रात। संदड़े = के। खावण संदड़ै = खाने के। खावण संदड़ै सूलि = खाने के दुख में। दोजकि = नर्क में। रसूलि = पैग़ंबर द्वारा, गुरु के द्वारा।2।
</details>

<details><summary>दर्पण-टिप्पनी</summary>

नोट: ‘सूल’ अधिकरण कारक, एक वचन है शब्द ‘सूलु’ से, इसलिए भसंदड़े’ की जगह ‘संदड़ै’ प्रयोग किया गया है।  
नोट: किसी मुसलमान के साथ बात हो रही है इसलिए ‘गुरु’ की जगह रसूल बरता गया है।
</details>

[[0320]]
<details><summary>दर्पण-भाषार्थ</summary>

अर्थ: अगर कोई मनुष्य दिन रात खाने के दुख में (पेट पूर्ति के लिए) भटकता फिरे, तो उस के चित्त में गुरु पैग़ंबर के द्वारा रब ना याद हो तो वह दोज़क में पड़ने से कैसे बच सकता है?।2।
</details>

<details><summary>दर्पण-पदार्थ</summary>

पद्अर्थ: सरेवहु = सेवा करो। दै = (श्लोक नं 2 में देखें शब्द ‘संदड़ै’)। सुहेलिआ = सुखी। गडि = गाड़ के। अहलै = ना हिलने वाला। बंधहु = बनाओ। झलै = झेलता है, आसरा देता है। तिसु = उस प्रभु की।8।
</details>

<details><summary>दर्पण-भाषार्थ</summary>

अर्थ: उस (गुरु) की, हे लोगो! सेवा करो जिसके पल्ले प्रभु का नाम है (भाव, जिससे नाम मिल सकता है)। (इस तरह) यहाँ सुखी रहोगे और परलोक में (ये नाम) तुम्हारे साथ जाएगा। (ये नाम रूपी) पक्का स्तम्भ (खम्भा) गाड़ के सदा कायम रहने वाले धर्म का मंदिर (सत्संग) बनाओ, अकाल-पुरख की टेक रखो जो दीन और दुनिया का आसरा देने वाला है।  
हे नानक! जिस मनुष्य ने प्रभु के पैर पकड़े हैं वह प्रभु की दरगाह में बना रहता है।8।
</details>

<details><summary>दर्पण-पदार्थ</summary>

पद्अर्थ: जाचकु = भिखारी। दानु = (‘अपार शब्द’ का) ख़ैर। पिआरिआ = हे प्यारे! चितारिआ = याद रखता हूँ। अतुल = जो तोला ना जा सके, बेअंत। सारिआ = सवार दिया है। सभु किछु = हरेक कार्य।1।
</details>

<details><summary>दर्पण-भाषार्थ</summary>

अर्थ: (हे प्रभु!) मैं भिखारी (तेरे ‘अपार शब्द’ की) ख़ैर मांगता हूँ, मुझे ख़ैर दे। तू दातें देने वाला है, तू दातें देने के समर्थ है, मैं तुझे सदा याद करता हूँ। तेरा खजाना बेअंत है (अगर उसमें से मुझे भी ख़ैर डाल दे तो) खत्म नहीं होता।  
हे नानक! (प्रभु की महिमा की) वाणी अपार है, इस वाणी ने मेरा हरेक कार्य सँवार दिया है।1।
</details>

<details><summary>दर्पण-पदार्थ</summary>

पद्अर्थ: सिखहु = सीख लो, याद रखने की आदत डाल लो। टेक = आसरा। जनम मरन = सारी उम्र। ऊजल = रौशन, खिला हुआ।2।
</details>

<details><summary>दर्पण-भाषार्थ</summary>

अर्थ: हे प्यारे सज्जनों! (प्रभु की महिमा वाली) गुरबाणी याद रखने की आदत डालो, ये सारी उम्र का आसरा (बनती) है। हे नानक! (इस वाणी के द्वारा) एक प्रभु को स्मरण करने से सदा सुखी रहते हैं और माथा खिला रहता है।2।
</details>

<details><summary>दर्पण-पदार्थ</summary>

पद्अर्थ: ओथै = उस (‘सच धर्म के घर’ में) उस सत्संग में।
</details>

<details><summary>दर्पण-टिप्पनी</summary>

नोट: इस ‘स्थान’ का जिक्र पिछली पौड़ी की तीसरी तुक में आ चुका है। सर्वनाम ‘ओथै’ साफ़ बताता है कि जिस स्थान की तरफ यहाँ इशारा है, उसका जिक्र जिछली पौड़ी में चाहिए।
</details>

<details><summary>दर्पण-पदार्थ</summary>

पद्अर्थ: जम कै पंथि = जम के राह पे। जरणे = जरने की ताकत, जिगरा। अमिउ = अमृत। झरणे = फुव्वारे। पेखि = देख के। धरणे = धारण किया है। सुखीआ = सुखी करने वाला।9।
</details>

<details><summary>दर्पण-भाषार्थ</summary>

अर्थ: सब जीवों को सुखी करने वाला हरि-नाम अमृत उस सत्संग में बाँटते हैं। (जो मनुष्य वह अमृत प्राप्त करते हैं वह) जम के राह पर नहीं पाए जाते, उन्हें मुड़ मौत (का डर सताता) नहीं। जिस मनुष्य को हरि नाम के प्यार का स्वाद आता है, वह इस स्वाद को अपने अंदर टिकाता है। (सत्संग में) गुरमुख महिमा की वाणी उच्चारते हैं वहाँ अमृत के, जैसे, फुव्वारे चल पड़ते हैं।  
नानक (भी उस सत्संग का) दर्शन करके जी रहा है और मन में हरि-नाम को धारण कर रहा है।9।
</details>

<details><summary>दर्पण-पदार्थ</summary>

पद्अर्थ: सतिगुरि = सत्यगुरु को। सतिगुरि पूरै सेविऐ = अगर पूरे गुरु की सेवा की जाए। नामि = प्रभु नाम को। नामि आराधिऐ = अगर नाम स्मरण किया जाए। कारजु = जिंदगी का उद्देश्य। रासि आवै = सफल हो जाता है।1।
</details>

<details><summary>दर्पण-टिप्पनी</summary>

नोट: ‘सतिगुरि’ है अधिकरण कारक, एकवचन।  
नोट: ‘सेविअै’ है पूरब पूरन कारदंतक।  
नोट: ‘नामि’ है अधिकरण कारक, एकवचन; और ‘आराधिअै’ है पूरब पूरन कारदंतक।
</details>

<details><summary>दर्पण-भाषार्थ</summary>

अर्थ: हे नानक! अगर पूरे गुरु के बताए हुए मार्ग पर चलें तो दुखों का नाश हो जाता है और अगर तेरा नाम स्मरण करें तो जीवन का उद्देश्य सफल हो जाता है।1।
</details>

<details><summary>दर्पण-पदार्थ</summary>

पद्अर्थ: संकट = दुख। मंगल = खशियां। बिस्राम = ठिकाना। निमख = आँख झपकने जितने समय के लिए। न बिसरउ = विसर ना जाए।2।
</details>

<details><summary>दर्पण-भाषार्थ</summary>

अर्थ: हे नानक! जिस परमात्मा को स्मरण करने से सारे दुख दूर हो जाते हैं और (हृदय में) आनंद व खुशियों का निवास होता है उसको सदा स्मरण करें, कभी निमख मात्र भी वह हरि-नाम हमें ना भूले।2।
</details>

<details><summary>दर्पण-पदार्थ</summary>

पद्अर्थ: किआ गणी = क्या बयान करूँ? बयान नहीं हो सकती। गरभि = गर्भ में। दधा = जलता। भेटिआ = (जिसे) मिला। समाधा = समाधि वाला, ठहराव वाला। अगम = अगम्य (पहुँच से परे)। अगधा = अगाध, अथाह।10।
</details>

<details><summary>दर्पण-भाषार्थ</summary>

अर्थ: जिस (गुरमुखों) ने ईश्वर को पा लिया है उनका बड़प्पन बयान नहीं किया जा सकता, जो मनुष्य उन गुरमुखों की शरण आता है वह माया के बंधनों में बंधा हुआ मुक्त हो जाता है (भाव, उसके माया के बंधन टूट जाते हैं), वह अविनाशी प्रभु के गुण गाता है और जूनियों में पड़-पड़ के नहीं सड़ता, उसे गुरु मिल जाता है, वह प्रभु की महिमा उचार के और समझ के शांति प्राप्त करता है। हे नानक! उस मनुष्य ने अथाह और अगम्य (पहुँच से परे) मालिक हरि को पा लिया है।10।
</details>

<details><summary>दर्पण-पदार्थ</summary>

पद्अर्थ: न करही = तू नहीं करता। अवता = अवैड़ा, आवारा। लोइ = लोक में, जगत में। नाइ = प्रभु-नाम। नाइ विसारिऐ = अगर नाम विसार दिया जाए। किनेहा होइ = कोई नहीं हो सकता।1।
</details>

<details><summary>दर्पण-टिप्पनी</summary>

नोट: ‘नाइ’ है अधिकरण कारक, एकवचन।  
नोट: ‘विसारिअै’ है पूरब पूरन कारदंतक।
</details>

<details><summary>दर्पण-भाषार्थ</summary>

अर्थ: (हे जीव!) तू अपना (असल) काम नहीं करता और जगत में आवारा फिर रहा है। हे नानक! अगर प्रभु का नाम बिसार दिया जाए तो कोई भी सुख नहीं हो सकता।1।
</details>

<details><summary>दर्पण-पदार्थ</summary>

पद्अर्थ: बिखै = बिख की, विष की, माया रूप जहर की। सगल = सारे जीव। जगति = जगत में। रही लपटाइ = चिपक रही है। जनि = जन के, सेवक के।2।
</details>

<details><summary>दर्पण-भाषार्थ</summary>

अर्थ: (माया) जहर की कड़वाहट सारे जीवों में है, जगत में सबको चिपकी हुई है। हे नानक! (सिर्फ प्रभु के) सेवक ने ये विचार की है कि परमात्मा का नाम ही मीठा है।2।
</details>

<details><summary>दर्पण-पदार्थ</summary>

पद्अर्थ: इह निसाणी = ये निशानी। जिसु भेटत = जिस (साधु) को मिलने से। कंकरु = कंकड़, दास, सेवक। बहुड़ि = पुनः। बिखु = जहर। गुंफहु = गूंदो। मनि = मन में। परहरीऐ = दूर हो जाती है। नरहरीऐ = नरहरि, कर्तार।11।
</details>

<details><summary>दर्पण-भाषार्थ</summary>

अर्थ: साधु की ये निशानी है कि उसको मिल के (संसार) समुंदर से तैर जाते हैं, जम का सेवक (भाव, जमदूत) नजदीक नहीं फटकता और बार-बार नहीं मरना पड़ता, जो जहर-रूपी संसार समुंदर है इससे पार लांघ जाते हैं।  
हे भाई! (साधु गुरमुख को मिल के) मन में परमात्मा के गुणों की माला गूँदो, मन की सारी मैल दूर हो जाती है। हे नानक! (जिन्होंने ये माला गूँदी है) वे पारब्रहम परमात्मा को मिले रहते हैं।11।  
अर्थ: हे नानक! जिस मनुष्यों के चित्त में परमात्मा आ बसा है उनका आना सफल है। हे मित्र! फोकी बातें किसी काम नहीं आतीं (नाम से टूट के फोकी बातों का कोई लाभ नहीं होता)।1।
</details>

<details><summary>दर्पण-पदार्थ</summary>

पद्अर्थ: द्रिसटी आइआ = दिखाई पड़ा है। पूरन = हर जगह मौजूद। अगम = अगम्य (पहुँच से परे)। बिसमाद = आश्चर्य। परसादि = कृपा से।2।
</details>

<details><summary>दर्पण-भाषार्थ</summary>

अर्थ: हे नानक! (जिस मनुष्य ने) पूरे गुरु की कृपा से परमात्मा के नाम को अपना धन बनाया है, उसे अगम्य (पहुँच से परे) और आश्चर्य रूप प्रभु हर जगह मौजूद दिखाई दे गया है।2।
</details>

[[0321]]
<details><summary>दर्पण-पदार्थ</summary>

पद्अर्थ: धोहु = ठगी, धोखा। लबि = लालच के कारण। मोहि = मोह में (पड़ के)। विगुते = ख्वार होते हैं। भलेरिआ = बुरे। मदि = नशे में। मुते = (पति विहीन) छोड़े हुए। पाइनि = डालते हैं। जुते = जोते जाते हैं। नाइ विसारिऐ = (पूरब पूरन कारदंतक) अगर नाम बिसार दिया जाए। रुते = ऋतु, समय।12।
</details>

<details><summary>दर्पण-भाषार्थ</summary>

अर्थ: पति (प्रभु) के साथ धोखा कामयाब नहीं हो सकता, जो मनुष्य लोभ में और मोह में फंसे हुए हैं वह ख्वार होते हैं, माया के नशे में सोए हुए लोग बुरी करतूतें करते हैं, बार-बार जूनों में धक्के खाते हैं और यमराज के राह में (पति-विहीन) छोड़े जाते हैं, अपने किए हुए (बुरे) कामों का फल पाते हैं, दुखों के साथ जोते जाते हैं।  
हे नानक! अगर प्रभु का नाम बिसार दिया जाए तो (जीव के लिए) सारी ऋतुएं बुरी ही समझें।12।
</details>

<details><summary>दर्पण-टिप्पनी</summary>

नोट: गुरु अरजन साहिब की गूजरी राग की वार की पौड़ी नं: 20 में इस पौड़ी के कई शब्द और विचार सांझे मिलते हैं। ये दोनों वारें आगे-पीछे लिखी गई प्रतीत होती हैं। दोनों ही वारों में श्लोक लहिंदी बोली के ही हैं।
</details>

<details><summary>दर्पण-पदार्थ</summary>

पद्अर्थ: सुख सोइ = वही सुख, भाव, एकसार सुख। नामि = (प्रभु) नाम को। नामि सलाहिऐ = (पूरब पूरन कारदंतक) यदि नाम की महिमा की जाए, अगर प्रभु के नाम की उपमा की जाए। सीतलु = ठंडा।1।
</details>

<details><summary>दर्पण-टिप्पनी</summary>

नोट: ‘नामि’ है अधिकरण कारक, एकवचन।
</details>

<details><summary>दर्पण-भाषार्थ</summary>

अर्थ: हे नानक! अगर प्रभु के नाम की बड़ाई करते रहें तो मन और शरीर ठंडे-ठार रहते हैं और ये सुख एक-सार उठते-बैठते-सोते हर समय बना रहता है।1।
</details>

<details><summary>दर्पण-पदार्थ</summary>

पद्अर्थ: लालचि = लालच से। अटिआ = लिबड़ा हुआ। सुआरथु = अपने असली भले का काम। कोइ = कोई भी जीव। भेटे = मिलता है। सोइ = वह प्रभु। तिसु मनि = उस (मनुष्य) के मन में।2।
</details>

<details><summary>दर्पण-भाषार्थ</summary>

अर्थ: (जगत माया के) लालच से लिबड़ा हुआ सदा (भटकता) फिरता है, कोई भी आदमी अपने असल भले का काम नहीं करता। (पर) हे नानक! जिस मनुष्य को सतिगुरु मिलता है उसके मन में वह प्रभु बस जाता है।2।
</details>

<details><summary>दर्पण-पदार्थ</summary>

पद्अर्थ: वसतू = चीजें। सादु = स्वाद। साधी = साधु लीं, साधु जनों ने। चखि डिठा = चख के देखा है। पारब्रहमि = पारब्रहम ने। जिसु = जिस (के भाग्य में)। तिसै मनि = उसके मन में। वुठा = आ बसा। निरंजनु = निर+अंजन, माया रहित। रवि रहिआ = हर जगह व्यापक (दिखता) है। दुया = दूसरा। कुठा = नाश हो जाता है। कर = (दोनों) हाथ। तुठा = प्रसन्न हो के।13।
</details>

<details><summary>दर्पण-भाषार्थ</summary>

अर्थ: (दुनिया की बाकी) सारी चीजें (आखिर) कड़वी (हो जाती) हैं (एक) सच्चे प्रभु का नाम (ही सदा) मीठा (रहता) है, (पर) ये स्वाद उन साधुओं को हरि-जनों को ही आता है जिन्होंने (ये नाम रस) चख के देखा है, और उस मनुष्य के मन में (ये स्वाद) आ के बसता है जिसके भाग्य में प्रभु ने लिख दिया है। (ऐसे भाग्यशाली को) माया-रहित प्रभु ही हर जगह दिखाई देता है (उस मनुष्य का) दूसरा भाव नाश हो जाता है।  
नानक भी दोनों हाथ जोड़ के हरि से यह नाम-रसमांगता है, (पर) प्रभु (उसे) देता है (जिस पर) प्रसन्न होता है।13।
</details>

<details><summary>दर्पण-पदार्थ</summary>

पद्अर्थ: जाचड़ी = याचना, मांग। सारु = श्रेष्ठ, सब से अच्छी। जाचंदी = मांगती है। हेकड़ो = एक को, एक ईश्वर को। गाली बिआ = और बातें। विकार = बेकार, व्यर्थ। धणी = मालिक।1।
</details>

<details><summary>दर्पण-भाषार्थ</summary>

अर्थ: वह याचना सब से बढ़िया है जो (भाव, जिससे मनुष्य) एक प्रभु (के नाम) को मांगता है। हे नानक! मालिक प्रभु से अन्य बाहरी बातें सब बेकार हैं।1।
</details>

<details><summary>दर्पण-पदार्थ</summary>

पद्अर्थ: नीहि = नेह में, प्रेम में। जि मंनु = जिस का मन। थिओ = होता है। पाधरु = रास्ता। पधरो = सीधा।2।
</details>

<details><summary>दर्पण-भाषार्थ</summary>

अर्थ: ऐसा (ईश्वर की) पहचान वाला कोई दुर्लभ व्यक्ति ही होता है, जिसका मन प्रभु के प्रेम में भेद गया हो, हे नानक! ऐसा संत (और लोगों को भी रब से) जोड़ने के समर्थ होता है और (रब को मिलने के लिए) सीधा राह दिखा देता है।2।
</details>

<details><summary>दर्पण-पदार्थ</summary>

पद्अर्थ: जीअड़े = हे जिंदे! किलविख = पाप। भावंदु = प्यारा लगने लग पड़ता है। जिनी = जिस (परमेश्वर) ने।14।
</details>

<details><summary>दर्पण-भाषार्थ</summary>

अर्थ: हे मेरी जिंदे! उस परमेश्वर को स्मरण कर जो सब दातें देने वाला हैऔर बख्शिशें करने वाला है। परमेश्वर के स्मरण से सारे पाप नाश हो जाते हैं। गुरु ने प्रभु (को मिलने) का राह बताया है। गुरु का उपदेश सदा याद रखना चाहिए, (गुरु का उपदेश हमेशा याद रखने से) माया के सारे स्वाद फीके प्रतीत होते हैं और मन में परमेश्वर प्यारा लगने लगता है।  
हे नानक! जिस परमेश्वर ने (ये) जिंद दी है, उसे (सदा) स्मरण कर।14।
</details>

<details><summary>दर्पण-पदार्थ</summary>

पद्अर्थ: वत = बीजने का समय। तिसहि = उसे ही, तिसे ही।1।
</details>

<details><summary>दर्पण-भाषार्थ</summary>

अर्थ: (ये मानव जनम) सच्चा प्रभु नाम (रूपी बीज बीजने) के लिए फबवां समय मिला है, जो मनुष्य (‘नाम’-बीज) बीजता है वह (इसका फल) खाता है। हे नानक! ये चीज उस मनुष्य को ही मिलती है जिसके भाग्यों में लिखी हो।1।
</details>

<details><summary>दर्पण-पदार्थ</summary>

पद्अर्थ: तुसि = त्रुठ के, प्रसन्न हो के। तितु = उस में। जितु खाधे = (पूरन कारदंतक) जिसके खाने से, अगर ये खाया जाए। त्रिपतीऐ = तृप्त हो जाता है। साहिब दाति = मालिक की बख्शिश।2।
</details>

<details><summary>दर्पण-टिप्पनी</summary>

नोट: ‘तितु’ है अधिकरण कारक, एकवचन।
</details>

<details><summary>दर्पण-भाषार्थ</summary>

अर्थ: अगर मांगना है तो सिर्फ प्रभु का नाम मांगो (ये ‘नाम’ उसे ही मिलता है) जिस पर प्रभु स्वयं प्रसन्न हो के देता है, अगर ये (नाम वस्तु) खाई जाए तो मन (माया की ओर से) संतुष्ट हो जाता है, पर हे नानक! है ये (बिलकुल, पूरी तरह से) मालिक की बख्शिश ही।2।
</details>

<details><summary>दर्पण-पदार्थ</summary>

पद्अर्थ: लाहा = नफा, लाभ। से = वह लोग। रासि = राशि, पूंजी। दुतीआ = (संस्कृत: द्वितीय) दूसरा, किसी और का। भाउ = प्यार। सरेविआ = स्मरण किया। सासु = श्वास। कंठि = गले से। जन = जनों को, सेवकों को। बलि जासु = सदके जाता हूँ।15।
</details>

<details><summary>दर्पण-भाषार्थ</summary>

अर्थ: जगत में वही (मनुष्य-बन्जारे) लाभ कमाते हैं जिनके पास परमात्मा का नाम-रूप धन है, पूंजी है। वह (परमात्मा के बिना) किसी और से मोह करना नहीं जानते, उन्हें एक परमात्मा की ही आस होती है। उन्होंने सदा कायम रहने वाले प्रभु को ही स्मरण किया है (क्योंकि) और सारा जगत (उन्हें) नाशवान (दिखता) है। जिस मनुष्य को परमात्मा भूल जाता है उस की (हरेक) सांस व्यर्थ जाती है, परमात्मा ने अपने सेवकों को (‘दुतिया भाव’ से) स्वयं अपने गले से लगा के बचाया है।  
हे नानक! मैं उस प्रभु से सदके जाता हूँ।15।
</details>

<details><summary>दर्पण-पदार्थ</summary>

पद्अर्थ: पारब्रहमि = परमात्मा ने। मीहु = नाम की बरखा। वुठा = बरसा, (बरसात) हुई। सहजि सुभाइ = अपने आप। प्रिथमी = हृदय रूपी धरती। अंनु धंनु = अन्न रूपी धन, (जैसे शरीर का आसरा अंन है, वैसे ही हृदय के आसरे के लिए) महिमा रूपी अन्न। तिपति अघाइ रजी = अच्छी तरह से तृप्त हो गई। दालदु = दरिद्रता। बिलाइ गइआ = दूर हो जाता है। पूरबि = पहले से। तिसै रजाए = उस (प्रभु) की रजा अनुसार।1।
</details>

<details><summary>दर्पण-भाषार्थ</summary>

अर्थ: जब परमात्मा ने हुक्म दिया तो (जिस किसी भाग्यशाली के हृदय रूपी धरती पर) अपने आप नाम की बरखा होने लग पड़ी, उस (हृदय-धरती) में (प्रभु की महिमा का) अन्न बहुत पैदा हो जाता है, (उसका हृदय अच्छी तरह संतोख वाला हो जाता है), वह मनुष्य सदा ही परमात्मा के गुण गाता है, उसकी दुख-दरिद्रता दूर हो जाती है। पर, ये ‘नाम’ रूपी अन्न पूर्बले लिखे भाग्यों के अनुसार मिलता है और मिलता है परमात्मा की रजा मुताबिक। (माया में मरे हुए जिस किसी में) जान डाली है परमेश्वर ने ही (डाली है), हे नानक! उस प्रभु को स्मरण कर।1।
</details>

[[0322]]
<details><summary>दर्पण-पदार्थ</summary>

पद्अर्थ: जीवन पदु = असली जिंदगी का दर्जा। निरबाणु = (निर्वाण) वासना रहित प्रभु। जाइ = जगह। किनि बिधि = किस तरह। धीरीऐ = धीरज आए, मन टिके। छारु = राख। बादि = व्यर्थ। रस = चस्के। करहि = तू करता है। कल = शांति की सार। रंगि = प्यार में। गावही = गाते हैं। दुआरि = दर पे। भावही = अच्छे लगे।2।
</details>

<details><summary>दर्पण-भाषार्थ</summary>

अर्थ: अगर वासना-रहित एक प्रभु को स्मरण करें तो असल जीवन का दर्जा हासिल होता है, (पर इस अवस्था की प्राप्ति के लिए) कोई और जगह नहीं है, (क्योंकि) किसी और तरीके से मन टिक नहीं सकता। सारा संसार (टटोल के) देखा है, प्रभु के नाम के बिना सुख नहीं मिलता। (जगत इस तन और धन में सुख तलाशता है) ये शरीर और धन नाश हो जाएंगे, पर कोई विरला ही इस बात को समझता है।  
हे प्राणी! तू क्या कर रहा है? (भाव, तू क्यों नहीं समझता कि जगत के) रंग-रूप और रस सब व्यर्थ हैं (इनके पीछे लगने से मन का टिकाव हासिल नहीं होता)? (पर जीव के भी क्या बस में?) प्रभु जिस मनुष्य को खुद कुमार्ग पर डालता है, उसे मन की शांति की समझ नहीं आती। जो मनुष्य प्रभु के प्यार में रंगे हुए हैं, वह उस सदा कायम रहने वाले व वासना-रहित प्रभु को गाते हैं। हे नानक! (प्रभु के आगे ये आरजू कर - हे प्रभु!) अगर तुझे ठीक लगे तो जीव तेरे दर पे तेरी शरण आते हैं।2।
</details>

<details><summary>दर्पण-पदार्थ</summary>

पद्अर्थ: लड़ि लागे = आसरा लिया। जीवत = जीते ही, इसी जिंदगी में। कीरतनि = कीर्तन से, महिमा करके। जागे = सुचेत रहे, विकारों से बचे रहे। नाइ विसरिऐ = (पूरब पूरन कारदंतक) अगर नाम बिसर जाए। पुनीत = पवित्र। कोटि = करोड़। पिराग = प्रयाग।16।
</details>

<details><summary>दर्पण-टिप्पनी</summary>

नोट: ‘नाइ’ है अधिकरण कारक, एकवचन।
</details>

<details><summary>दर्पण-भाषार्थ</summary>

अर्थ: जो मनुष्य परमात्मा का आसरा लेते हैं, उनके लिए जनम-मरण का चक्र नहीं रहता। वे इसी जीवन में (प्रभु के दर पर) स्वीकार हो जाते हैं (क्योंकि) प्रभु की महिमा करके वे विकारों से बचे रहते हैं। वही मनुष्य भाग्यशाली हैं, जिन्हें (ऐसे) गुरमुखों की संगति हासल होती है, पर अगर प्रभु का नाम बिसर जाए तो जीना धिक्कारयोग्य है टूटे हुए कच्चे धागे की तरह (व्यर्थ) है।  
हे नानक! गुरमुखों के चरणों की धूल लाखों-करोड़ों प्रयाग आदि तीर्थों से भी ज्यादा पवित्र है।16।
</details>

<details><summary>दर्पण-पदार्थ</summary>

पद्अर्थ: धरण = धरती। सुवंनी = सुंदर रंग वाली। खड़ = घास। रतन = ओस रूपी मोती। जड़ावी = जड़ाऊ। मनि = मन में।1।
</details>

<details><summary>दर्पण-भाषार्थ</summary>

अर्थ: जिस मन में प्यार-स्वरूप हरि अकाल पुरख बस जाता है वह मन ऐसे है जैसे ओस की बूँद रूपी मोतियों से जड़ी हुई घास वाली धरती सोहने रंग वाली हो जाती है। हे नानक! जिस मनुष्य पर गुरु सतिगुरु नानक स्वयं प्रसन्न होता है, उसके सारे काम आसान हो जाते हैं।1।
</details>

<details><summary>दर्पण-पदार्थ</summary>

पद्अर्थ: दह = दस। दिसा = दिशाओं में। दहदिसा = दसों दिशाओं में, हर तरफ। बनराइ = बनस्पति। मिरतको = मुर्दा। बहिठी = बैठती है। जल = (भाव) दरिआ आदि।2।
</details>

<details><summary>दर्पण-भाषार्थ</summary>

अर्थ: चारों तरफ दरियाओं, पहाड़ों और वृक्षों पेड़ों पर से उड़ती-उड़ती चील ने जहाँ मुर्दा देखा वहीं आ बैठी (यही हाल उस मन का है जो परमात्मा से विछुड़ के विकारों में आ गिरता है)।2।
</details>

<details><summary>दर्पण-पदार्थ</summary>

पद्अर्थ: जिसु = जिस (प्रभु) से। लोड़ीअहि = मांगते हैं। कमावउ = मैं कमाऊँ (भाव,) स्मरण करूँ। देखउ = मैं देखूँ। धिआवउ = मैं ध्याऊँ। समावउ = मैं समा जाऊँ। देई = मैं देऊँ। जावउ = मैं जाऊँ। सुणावउ = मै (और लोगों को भी) सुनाऊँ।17।
</details>

<details><summary>दर्पण-टिप्पनी</summary>

नोट: ‘कमावउ’ शब्द ‘वर्तमानकाल उत्तमपुरष, एकवचन’ है। इस का अर्थ ‘कमाओ’ करना गलत है, उस हालत में इसका जोड़ होता ‘कमावहु’ जो व्याकरण के अनुसार ‘हुकमी भविष्यत, मध्यम पुरष, बहुवचन’ है।
</details>

<details><summary>दर्पण-भाषार्थ</summary>

अर्थ: मैं उस सच्चे प्रभु को स्मरण करूँ, जिससे सारे सुख और सारे फल मांगते हैं। उस पारब्रहम को अपने अंग-संग देखूँ और केवल उसी का ही नाम ध्याऊँ। सबके चरणों की धूल हो के मैं परमात्मा में लीन हो जाऊँ। मैं किसी भी जीव को दुख ना दूँ और (इस तरह) बा-इज्जत (अपने असल) घर जाऊँ (भाव, प्रभु की हजूरी में पहचूँ)। हे नानक! मैं और लोगों को भी बताऊँ कि कर्तार अकाल-पुरख (विकारों में) गिरे हुओं को भी पवित्र करने वाला है।17।
</details>

<details><summary>दर्पण-पदार्थ</summary>

पद्अर्थ: जि = जो। कला = ताकत, सत्ता। खंनीऐ = टुकड़े टुकड़े हो, कुर्बान जाए, सदके हो। संदड़ी = की। वथु = वस्तु, चीज।1।
</details>

<details><summary>दर्पण-भाषार्थ</summary>

अर्थ: मैंने एक उस (हरि) को ही अपना मित्र बनाया है जो सारी ताकतों वाला है, परमात्मा ही मन और तन के काम आने वाली असली चीज है, मेरी जिंद उसके सदके हैं।1।
</details>

<details><summary>दर्पण-पदार्थ</summary>

पद्अर्थ: करु = (मेरा) हाथ। गहहि = (तू) पकड़ ले। न मूलि = कभी ना। छोडनि = छोड़ देते हैं, विसार देते हैं। दुरजना = दुर्जन, बुरे कामों वाले लोग। पड़हि = पड़ते हैं। सूलि = असह पीड़ा में।2।
</details>

<details><summary>दर्पण-भाषार्थ</summary>

अर्थ: हे अति प्यारे प्रभु! अगर तू मेरा हाथ पकड़ ले, मैं तूझे कभी ना छोड़ूं।  
जो मनुष्य प्रभु को बिसार देते हैं वह दुष्कर्मी हो के नर्क की असह पीड़ा में पड़ते हैं (भाव, पीड़ा से तड़फते हैं)।2।
</details>

<details><summary>दर्पण-पदार्थ</summary>

पद्अर्थ: सभि = सारे। जिस दै घरि = जिसके घर में (‘दे’ की जगह ‘दै’ का प्रयोग स्मरणीय है, देखें पौड़ी 8वीं)। संकट = कष्ट। भेटीऐ = मिले। घणी = बहुत, तीव्र।18।
</details>

<details><summary>दर्पण-भाषार्थ</summary>

अर्थ: जिस परमात्मा के घर में सारे खजाने हैं वह जो कुछ करता है वही होता है। उसके संत जन उसको स्मरण कर-कर के जीते हैं (भाव, उसके स्मरण को अपनी जिंदगी का आसरा बनाते हैं, क्योंकि प्रभु उनके) पापों की सारी मैल धो देता है, प्रभु के सुंदर चरण उनके मन में बसते हैं, प्रभु उनके सारे कष्ट नाश कर देता है। (पर यह दाति गुरु के द्वारा ही मिलती है) जिस मनुष्य को पूरा गुरु मिलता है वह ना जनम-मरण के चक्कर में पड़ता है और ना ही दुखी होता है। प्रभु के दर्शन की चाह नानक को भी तीव्र है, पर वह अपने दर्शन स्वयं ही मेहर करके देता है।18।
</details>

<details><summary>दर्पण-पदार्थ</summary>

पद्अर्थ: भोरी = थोड़ा सा भी। वञांइ = (यहां ‘ञं’ का उच्चारण, ‘ञ’ और ‘ज’ के बीच की आवाज मिला कर करना है) अगर दूर करें। पिरी = प्यारा। मुहबति = प्यार। जिथहु = जहाँ। जाइ वंञै = (यहां भी ‘ञै’ का उच्चारण, ‘ञ’ और ‘ज’ के बीच की आवाज मिला कर करना है) जाएगा। तिथाऊ = वहीं ही। सोइ = वह प्रभु।1।
</details>

<details><summary>दर्पण-भाषार्थ</summary>

अर्थ: (हे भाई!) अगर तू रक्ती मात्र भी (मन की) भटकना दूर कर दे और सिर्फ प्यारे प्रभु से प्रेम करे; तो जहाँ जाएगा वहीं वह प्रभु हाजिर (दिखेगा)।1।
</details>

<details><summary>दर्पण-पदार्थ</summary>

पद्अर्थ: घोड़ड़ा = सुंदर घोड़ा। घोड़ड़ै = सुंदर घोड़े पर। कुंदे = बंदूक का हत्था। खेडारी = खेल जानने वाले। उलासहि = उत्साह में ले आते हैं। सेती = साथ।2।
</details>

<details><summary>दर्पण-भाषार्थ</summary>

अर्थ: (जिस मनुष्यों को) आती तो खूंडी की खेल खेलनी है, (पर, बड़े खिलाड़ियों की नकल करके) सुंदर घोड़ों पर चढ़ के बंदूकों के हत्थे (हाथ में) पकड़ते हैं (वे ऐसे हास्यास्पद लगते हैं, जिन्हें) आती तो मुर्गे की उड़ान है पर हँसों के साथ (उड़ने के लिए अपने) मन को उत्साह देते हों। (ठीक यही हाल उन मनमुखों का समझो जो गुरमुखों की रीस करते हैं)।2।
</details>

<details><summary>दर्पण-पदार्थ</summary>

पद्अर्थ: रसना = जीभ से। स्रवणी = कानों से। मिता = हे मित्र! भावनी = श्रद्धा, प्रेम। हसत = हाथ। अठसठि = अड़सठ। मजना = स्नान। सभि = सारे। तिनि = उस (मनुष्य) ने। बिखिआ = माया। उधारिअनु = उस (हरि) ने उद्धार दिए हैं। दयु = प्यारा (प्रभु)। अमिता = बेअंत।19।
</details>

<details><summary>दर्पण-भाषार्थ</summary>

अर्थ: हे मित्र! जो मनुष्य जीभ से हरि नाम उच्चारता है, और कानों से हरि नाम सुनता है, वह (मनुष्य संसार सागर से) बच जाता है। उसके वह हाथ पवित्र हैं जो श्रद्धा से परमात्मा की महिमा लिखते हैं। उस मनुष्य ने जैसे, अढ़सठ तीर्थों का स्नान कर लिया है और सारे पुण्य कर्म कर लिए हैं। ऐसे मनुष्य संसार समुंदर (के विकारों में डूबने) से बच जाते हैं, उन्होंने माया का किला जीत लिया (समझो)।  
हे नानक! ऐसे बेअंत प्रभु को स्मरण कर, जिसने अपने साथ लगा के (अनेक जीव) बचाए हैं।19।
</details>

[[0323]]
<details><summary>दर्पण-पदार्थ</summary>

पद्अर्थ: धंधड़े = बुरे धंधे। कुलाह = (कु+लाह) लाहे वाले नहीं, घाटे वाले। चिति = चिक्त में। हेकड़ो = एक परमात्मा। तंन = शरीर। फुटंनि = फूट जाते हैं, विकारों से गंदे हो जाते हैं।
</details>

<details><summary>दर्पण-भाषार्थ</summary>

अर्थ: वे बुरे धंधे घाटे वाले हैं जिनके कारण एक परमात्मा चिक्त में ना आए, (क्योंकि) हे नानक! वे शरीर विकारों से गंदे हो जाते हैं जिन्हें मालिक प्रभु भूल जाता है।1।
</details>

<details><summary>दर्पण-पदार्थ</summary>

पद्अर्थ: परेतहु = प्रेत से, भूत से। कीतोनु = उसने बना दिया। तिनि = उस ने। उबारिअनु = उसने बचा लिए। प्रभि = प्रभु ने। पछाड़िअनु = धरती पर पटका के मारे उसने। साजि = पैदा करके।2।
</details>

<details><summary>दर्पण-भाषार्थ</summary>

अर्थ: उस विधाता ने (नाम की दाति दे के जीव को) प्रेत से देवते बना दिया है। प्रभु ने स्वयं काज सँवारे हैं और सारे सिख (विकारों से) बचा लिए हैं। झूठे और निंदकों को पकड़ के अपनी हजूरी में उसने (जैसे) पटका के धरती पे दे मारा है। नानक का प्रभु सबसे बड़ा है, उसने जीव पैदा करके खुद ही (‘नाम’ में जोड़ के) सँवार दिए हैं।2।
</details>

<details><summary>दर्पण-पदार्थ</summary>

पद्अर्थ: अगमु = पहुँच से परे। अगोचरु = इंद्रियों की पहुँच से परे। परणा = आसरा। हसत = हाथ। देइ = दे के। भरण पोखणु = पालना।20।
</details>

<details><summary>दर्पण-भाषार्थ</summary>

अर्थ: परमात्मा बेअंत है, उसका कोई अंत नहीं पा सकता, सारा जगत उसी ने बनाया है। वह मालिक अगम्य (पहुँच से परे) है, जीवों की इंद्रियों की पहुँच से परे है, सब जीवों का आसरा है। हाथ दे के सब की रक्षा करता है, सब को पालता है। वह प्रभु मेहर करने वाला है, बख्शिश करने वाला है, जीव उसको स्मरण करके पार हो जाता है।  
हे दास नानक! (कह) ‘जो कुछ तेरी रजा में हो रहा है, वह ठीक है, हम जीव तेरी शरण में हैं’।20।
</details>

<details><summary>दर्पण-पदार्थ</summary>

पद्अर्थ: का = कोई, किसी तरह की। सभो कोइ = हरेक जीव।1।
</details>

<details><summary>दर्पण-भाषार्थ</summary>

अर्थ: जिस-जिस मनुष्य के सिर पर रक्षक वह प्रभु है उन्हें (माया की) कोई भूख नहीं रह जाती। हे नानक! परमात्मा के चरणों में लग के हरेक जीव माया की भूख से बच जाता है।1।
</details>

<details><summary>दर्पण-पदार्थ</summary>

पद्अर्थ: जाचिकु = भिखारी। जजमानु = दक्षिणा देने वाला। न मूलि = रक्ती भी नहीं।2।
</details>

<details><summary>दर्पण-भाषार्थ</summary>

अर्थ: (जो मनुष्य) भिखारी (बन के मालिक प्रभु से) सदा नाम मांगता है (उसकी अर्ज) मालिक स्वीकार करता है। हे नानक! जिस मनुष्य का जजमान (खुद) परमेश्वर है उसे रक्ती भी (माया की) भूख नहीं रहती।2।
</details>

<details><summary>दर्पण-पदार्थ</summary>

पद्अर्थ: सचु = प्रभु का सदा स्थिर नाम। जोड़े = पोशाक। ए = यह प्रीति। हसती = हाथी। मिलख = जमीनें। घणीं = बहुत सारी। ढाढी = प्रभु की महिमा करने वाला। दरि प्रभ = प्रभु के दर पर। सुधु कीचे = शुद्ध करके लेना।21।
</details>

<details><summary>दर्पण-भाषार्थ</summary>

अर्थ: (जो मनुष्य प्रभु की महिमा करता है उसका) मन परमात्मा के साथ रंगा जाता है उस के लिए प्रभु का नाम ही बढ़िया भोजन व पोशाक है। परमात्मा के नाम के साथ उसका प्यार बन जाता है, यही उसके लिए हाथी घोड़े है। प्रभु के स्मरण से वह कभी अकता नहीं, यही उसके लिए राज-माल, जमीनें और बेअंत खुशियां हैं। वह ढाढी प्रभु के दर से ही सदा मांगता है, प्रभु का दर कभी नहीं छोड़ता। हे नानक! महिमा करने वाले के मन में, तन में सदा ये चाव बना रहता है, वह सदा प्रभु को मिलने की तमन्ना रखता है।21।1। शुद्ध करके लेना।
</details>

<details><summary>दर्पण-टिप्पनी</summary>

नोट: श्री कर्तार पुर वाली बीड़ में ये शब्द हाशिये से बाहर है। वैसे, ‘वार’ की समाप्ति पर बाकी बहुत सारा पन्ना खाली पड़ा है। इसका मतलब ये है कि इन शब्दों का वाणी से कोई संबंध नहीं है। शब्द ‘सुधु कीचे’ सिर्फ इस ‘वार’ के साथ है। बाकी ‘वारों’ के साथ ‘सुधु’ हाशिए के बाहर प्रयोग किया गया है।
</details>

<details open><summary>विश्वास-प्रस्तुतिः</summary>

रागु गउड़ी भगतां की बाणी
ੴ सतिनामु करता पुरखु गुर प्रसादि ॥
गउड़ी गुआरेरी स्री कबीर जीउ के चउपदे १४ ॥
</details>

<details><summary>मूलम्</summary>

रागु गउड़ी भगतां की बाणी
ੴ सतिनामु करता पुरखु गुर प्रसादि ॥
गउड़ी गुआरेरी स्री कबीर जीउ के चउपदे १४ ॥
</details>

<details><summary>दर्पण-पदार्थ</summary>

पद्अर्थ: मोहि = मैं। जलत = जलते हुए, तपते हुए। राम जलु = प्रभु के नाम का पानी। राम उदकि = प्रभु (के नाम) के पानी ने। तनु = शरीर। बुझाइआ = बुझा दिया है, ठंडा कर दिया है।1। रहाउ।
</details>

<details><summary>दर्पण-भाषार्थ</summary>

अर्थ: (ढूँढते-ढूँढते) अब मैंने प्रभु के नाम का अमृत ढूँढ लिया है, उस नाम-अमृत ने मेरे तपते शरीर को ठंडा कर दिया है।1। रहाउ।
</details>

<details><summary>दर्पण-पदार्थ</summary>

पद्अर्थ: मारण कारणि = मारने के वास्ते, काबू करने के लिए। बन = जंगलों की ओर। जाईऐ = जाते हैं। सो जलु = वह (नाम रूप) पानी (जो मन को मार सके)। भगवंत = परमात्मा।1।
</details>

<details><summary>दर्पण-भाषार्थ</summary>

अर्थ: जंगलों की ओर (तीर्थों आदि पर) मन को मारने के लिए (शांत करने के लिए) जाते हैं, पर वह (नाम-रूपी) अमृत (जो मन को शांत कर सके) प्रभु के बिना (प्रभु के स्मरण के बिना) नहीं मिल सकता।1।
</details>

<details><summary>दर्पण-पदार्थ</summary>

पद्अर्थ: जिह पावक = (विषियों की) जिस आग ने। पावक = आग। सुरि = देवते। नर = मनुष्य। है जारे = जला दिए हैं। राम उदकि = प्रभु (के नाम) के नाम के पानी ने। जन = सेवक। उबारे = बचा लिए हैं।2।
</details>

<details><summary>दर्पण-भाषार्थ</summary>

अर्थ: (तृष्णा की) जिस आग ने देवते और मनुष्य जला डाले हैं, प्रभु के (नाम-) अमृत ने भक्त जनों को जलने से बचा लिया है।2।
</details>

<details><summary>दर्पण-पदार्थ</summary>

पद्अर्थ: भव सागर = संसार समुंदर। सुख सागर = सुखों का समुंदर। माही = में। पीवि रहे = लगातार पी रहे हैं। निखुटत नही = समाप्त नहीं होता।3।
</details>

<details><summary>दर्पण-भाषार्थ</summary>

अर्थ: (वह भक्त-जन जिनको ‘राम-उदक’ ने जलने से बचाया है) इस संसार समुंदर में (जो अब उनके लिए) सुखों का समुंदर (बन गया है) नाम-अमृत लगातार पी रहे हैं और वह अमृत कभी खत्म नहीं होता।3।
</details>

<details><summary>दर्पण-पदार्थ</summary>

पद्अर्थ: भजु = स्मरण कर। सारंगि पानी = परमात्मा (जिसके हाथ में ‘सारंग’ धनुष है)। सारिंग = विष्णु के धनुष का नाम है। पानी = पाणि, हाथ। तिखा = तृष्णा, प्यास। बुझानी = बुझा दी है, शांत कर दी है। कहि = कहे, कहता है।4।
</details>

<details><summary>दर्पण-भाषार्थ</summary>

अर्थ: कबीर कहता है: (हे मन!) परमात्मा का स्मरण कर, परमात्मा के नाम-अमृत ने मेरी (माया की) तृष्णा मिटा दी है।4।1।
</details>

<details><summary>दर्पण-भाव</summary>

शब्द का भाव: संसार समुंदर में जीवों के मनों को माया की तृष्णा रूपी आग तपा रही है; तीर्थों आदि का स्नान इस आग को बुझा नहीं सकता। परमातमा का नाम अमृत ही तपे हुए हृदयों को ठंडा करके सुख दे सकता है।1।
</details>

<details><summary>दर्पण-पदार्थ</summary>

पद्अर्थ: माधउ = हे माधव! हे माया के पति प्रभु! (मा+धव; मा = माया, धव = पति)। पिआस = प्यास। न जाइ = खत्म नहीं होती। जल महि = नाम रूप पानी में। नाम रूप पानी पीते पीते, नाम जपते जपते। अगनि = चाहत रूपी अग्नि। उठी = पैदा हो गई है। अधिकाइ = अधिक।1। रहाउ।
</details>

<details><summary>दर्पण-भाषार्थ</summary>

अर्थ: हे माया के पति प्रभु! तेरे नाम-अमृत की प्यास मिटती नहीं (भाव, तेरा नाम जप-जप के मैं तृप्त नहीं होता), तेरा नाम अमृत पीते पीते और अधिक चाहत पैदा हो रही है।1। रहाउ।
</details>

<details><summary>दर्पण-पदार्थ</summary>

पद्अर्थ: जल निधि = जल का खजाना, समुंदर। मीनु = मछली। रहउ = मैं रहता हूँ। जलहि बिनु = जल के बिना। खीनु = कमजोर, मुर्दा।1।
</details>

<details><summary>दर्पण-भाषार्थ</summary>

अर्थ: हे प्रभु! तू जल का खजाना (समुंदर) है, मैं उस जल की मछली हूँ। जल में ही मैं जीवित रह सकती हूँ, जल के बिना मैं मर जाती हूँ।1।
</details>

<details><summary>दर्पण-पदार्थ</summary>

पद्अर्थ: पिंजरु = पिंजरा। हउ = मैं। सुअटा = कमजोर सा तोता।
</details>

<details><summary>दर्पण-टिप्पनी</summary>

(सूअ = शूक, तोता। पछेतर ‘टा’ = छोटापन जाहिर करने के वास्ते है, जैसे ‘चमरेटा’ का भाव है गरीब चमार)।
</details>

<details><summary>दर्पण-पदार्थ</summary>

तोर = तेरा। मंजारु = बिल्ला। कहा करै = क्या कर सकता है? क्या बिगाड़ सकता है? मोर = मेरा।2।
</details>

<details><summary>दर्पण-भाषार्थ</summary>

अर्थ: तू मेरा पिंजरा है, मैं तेरा कमजोर सा तोता हूँ, (तेरे आसरे रहने पर) जम-रूपी बिल्ला मेरा क्या बिगाड़ लेगा?।2।
</details>

<details><summary>दर्पण-पदार्थ</summary>

पद्अर्थ: तरवरु = सुंदर वृक्ष (तर = वृक्ष, वर = सुंदर, श्रेष्ठ)। आहि = हां। मंद भागी = बुरे भाग्य वाले को। नाहि = नहीं।3।
</details>

<details><summary>दर्पण-भाषार्थ</summary>

अर्थ: हे प्रभु! तू सुंदर वृक्ष है और मैं (उस वृक्ष पर आसरा लेने वाला) पंछी हूँ। (मुझ) अभागे को (अभी तक) तेरे दर्शन नसीब नहीं हुए।3।
</details>

<details><summary>दर्पण-पदार्थ</summary>

पद्अर्थ: नउतनु = नया। चेला = सिख। कहि = कहै, कहता है। अंत की बेला = आखिर के समय (भाव, ये मानव जनम, जो कई जूनियों में भटक के बाद मिला है)।4।2।
</details>

<details><summary>दर्पण-भाषार्थ</summary>

अर्थ: हे प्रभु! तू (मेरा) गुरु है, मैं तेरा नया सिख हूँ (भाव, तेरे साथ वैसे ही प्यार है जैसे नया नया सिख अपने गुरु के साथ करता है)। कबीर कहता है: अब तो (मनुष्य जनम) आखिरी समय है, मुझे जरूर मिल।4।2।
</details>

<details><summary>दर्पण-भाव</summary>

शब्द का भाव: मनुष्य ज्यों-ज्यों नाम जपता है, त्यों-त्यों उसे नाम का ज्यादा रस आने लगता है, और वह प्रभु को अपना ओट आसरा समझता है। प्रभु भी उसके सिर पर हाथ रखता है, और उसे प्रत्यक्ष दीदार देता है।2।
</details>

[[0324]]
<details><summary>दर्पण-पदार्थ</summary>

पद्अर्थ: हम = हम। एको एकु करि = ये निष्चय करके कि सब जगह एक परमात्मा ही व्यापक है। जानिया = समझा है। लोगहु = लोगों ने। काहे = क्यूँ? दुखु मानिआ = इस बात को बुरा समझा है, इस बात से दुखी हुए हैं।1।
</details>

<details><summary>दर्पण-भाषार्थ</summary>

अर्थ: जब हमने (भाव, मैंने) ये समझ लिया है कि सब जगह एक परमात्मा ही व्यापक है, तो (पता नहीं) लोगों ने इस बात को क्यों बुरा मनाया है।1।
</details>

<details><summary>दर्पण-पदार्थ</summary>

पद्अर्थ: अपतह = बेपता, निरलज्ज, जिसकी कोई इज्जत ना रह जाए। खोई = गवा ली है। खोजि = खोज पे, पीछे, राह पे। मति परहु = ना चलो।1। रहाउ।
</details>

<details><summary>दर्पण-भाषार्थ</summary>

अर्थ: मैं निसंग हो गया हूँ और मुझे ये परवाह नहीं कि कोई मनुष्य इज्जत करे या ना करे। (तुम लोगों को जगत में मान-सम्मान का ख्याल है, इस वास्ते जिस राह मैं पड़ा हूँ) उस राह पे मेरे पीछे ना चलो।1। रहाउ।
</details>

<details><summary>दर्पण-पदार्थ</summary>

पद्अर्थ: माही = में। मंदे = बुरे। साझ पाति = भाईचारा, मेल मुलाकात। काहू सिउ = किसी के साथ।2।
</details>

<details><summary>दर्पण-भाषार्थ</summary>

अर्थ: अगर मैं बुरा हूँ तो अपने ही अंदर बुरा हूँ ना, (किसी को इससे क्या?); मैंने किसी के साथ (इसलिए) कोई मेल-जोल भी नहीं रखा हुआ।2।
</details>

<details><summary>दर्पण-पदार्थ</summary>

पद्अर्थ: पति अपति = आदर निरादरी। लाज = परवाह। जानहुगे = तुम्हें समझ आएगी। पाज = दिखावा।3।
</details>

<details><summary>दर्पण-भाषार्थ</summary>

अर्थ: मेरी कोई इज्जत करे या निरादरी करे, मैं इसमें कोई हीनता नहीं समझता, क्योंकि तुम्हें भी तब समझ आएगी (कि असल इज्जत व निरादरी कौन सी है) जब तुम्हारा ये जगत दिखावा उघड़ जाएगा।3।
</details>

<details><summary>दर्पण-पदार्थ</summary>

पद्अर्थ: पति = (असल) इज्जत। परवानु = स्वीकार। तिआगि = छोड़ के। भजु = स्मरण कर।4।3।
</details>

<details><summary>दर्पण-भाषार्थ</summary>

अर्थ: हे कबीर! कह: (असल) इज्जत उसी की है, जिसे प्रभु स्वीकार कर ले। (इसलिए, हे कबीर!) और सब कुछ (भाव, दुनिया की लोक-लज्जा) त्याग के परमात्मा का स्मरण कर।4।3।
</details>

<details><summary>दर्पण-भाव</summary>

भाव: दुनिया के बंदे लोक-लज्जा के पीछे मरते मरते भक्त जनों से कुतर्क करते हैं, क्योंकि बंदगी वाले मनुष्य लोक-लज्जा छोड़ के सब जीवों से एक-सा ही बर्ताव रखते हैं। पर, दुनिया की ये आदर-निरादरी प्रभु की हजूरी में किसी काम की नहीं। वहाँ तो बंदगी स्वीकार है।3।
</details>

<details><summary>दर्पण-पदार्थ</summary>

पद्अर्थ: नगन फिरत = नंगे घूमते हुए। जौ = अगर। जोगु = (परमात्मा से) योग (मिलाप)। सभु मिरगु = हरेक पशु (हिरन आदि)। बन = जंगल। होगु = हो जाएगा।1।
</details>

<details><summary>दर्पण-भाषार्थ</summary>

अर्थ: अगर नंगे फिरने से परमात्मा के साथ मिलाप हो सकता तो जंगल के हरेक पशु की मुक्ति हो जानी चाहिए।1।
</details>

<details><summary>दर्पण-पदार्थ</summary>

पद्अर्थ: बाधे चाम = (मृगशाला आदि) चमड़ी (शरीर पर) पहनने से। किआ = क्या लाभ हो सकता है? नही चीनसि = तू नहीं पहिचान करता। आतम राम = परमात्मा।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जब तक तू परमात्मा को नहीं पहचानता, तब तक नंगे रहने से क्या सँवर जाना है और शरीर पर चमड़ी (मृगशाला) लपेटने से क्या मिल जाना है?।1। रहाउ।
</details>

<details><summary>दर्पण-पदार्थ</summary>

पद्अर्थ: मूंड = सिर। जौ = यदि। काई = कोई। सिधि = सिद्धि, सफलता।2।
</details>

<details><summary>दर्पण-भाषार्थ</summary>

अर्थ: अगर सिर मुनाने से सिद्धि मिल सकती (तो क्या कारण है कि) कोई भी भेड़ (अब तक मुक्त नहीं हुई?)।2।
</details>

<details><summary>दर्पण-पदार्थ</summary>

पद्अर्थ: बिंदु = वीर्य। राखि = रख के, संभाल के। बिंदु राखि = वीर्य संभालने से, बाल ब्रहमचारी रहने से भाई = हे भाई! हे सज्जन! परम गति = सबसे ऊूंची अवस्था, मुक्ति।3।
</details>

<details><summary>दर्पण-टिप्पनी</summary>

(नोट: शब्द ‘बिंदु’ सदा ‘ु’ अंत है, वैसे ये स्त्रीलिंग है)।
</details>

<details><summary>दर्पण-भाषार्थ</summary>

अर्थ: हे भाई! अगर ब्रहमचारी रहने से (संसार-समुंदर से) पार हो सकते हैं, तो हिजड़े को क्यों मुक्ति नहीं मिल जाती?।3।
</details>

<details><summary>दर्पण-पदार्थ</summary>

पद्अर्थ: नर भाई = हे भाईयो! किनि = किस ने? (भाव, किसी ने नहीं)।4।4
</details>

<details><summary>दर्पण-भाषार्थ</summary>

अर्थ: हे कबीर! (बेशक) कह: हे भाईओ! परमात्मा का नाम स्मरण करे बिना किसी को मुक्ति नहीं मिली।4।4।
</details>

<details><summary>दर्पण-भाव</summary>

शब्द का भाव: नंगे रह के जंगलों घूमना, सिर मुना के फकरी बन जाना, बाल जती बने रहना- ऐसा कोई साधन मनुष्य को संसार सागर से पार नहीं लंघा सकता। केवल परमात्मा का नाम ही बेड़ा पार कर सकता है।4।
</details>

<details><summary>दर्पण-पदार्थ</summary>

पद्अर्थ: संधिआ = शाम के वक्त। प्रात = सवेरे। कराही = करते हैं। भए = होते हैं। दादुर = मेंढक। माही = में।1।
</details>

<details><summary>दर्पण-भाषार्थ</summary>

अर्थ: (जो मनुष्य) सवेरे और शाम को (भाव, दोनों वक्त निरा) स्नान ही करते हैं (और समझते हैं कि हम पवित्र हो गए हैं, वे इस तरह हैं) जैसे पानी में मेंढक बस रहे हैं।1।
</details>

<details><summary>दर्पण-पदार्थ</summary>

पद्अर्थ: जउ पै = अगर (देखें सिरी राग रविदास जी: ‘जउ पै हम न पाप करंता’)। रति = प्यार। ते सभ = वह सारे (जीव)। धरमराइ कै = धर्मराज के वश में1। रहाउ।
</details>

<details><summary>दर्पण-भाषार्थ</summary>

अर्थ: पर अगर उनके हृदय में परमात्मा के नाम का प्यार नहीं है तो वे सारे धर्मराज के वश पड़ते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: काइआ = शरीर। रति = मोह प्यार। बहु रूप = कई भेस। रचाई = रचते हैं, बनाते हैं। सुपने भी = सपने में भी, कभी भी। दइआ = तरस।2।
</details>

<details><summary>दर्पण-भाषार्थ</summary>

अर्थ: (कई मनुष्य) शरीर के मोह में ही (भाव, शरीर को पालने के खातिर ही) कई भेस बनाते हैं; उनको कभी सपने में दया नहीं आई (उनका हृदय कभी द्रवित नहीं हुआ)।2।
</details>

<details><summary>दर्पण-पदार्थ</summary>

पद्अर्थ: चारि चरन = चार वेद। कहहि = उचारते हैं, पढ़ते हैं। बहु = बहत। आगर = समझदार मनुष्य। साधू = संत जन। कलि सागर = झगड़ों का समुंदर, संसार।3।
</details>

<details><summary>दर्पण-भाषार्थ</summary>

अर्थ: ब्हुत समझदार मनुष्य चार वेद (आदि धर्म पुस्तकों को) ही (निरे) पढ़ते हैं (पर निरा पढ़ने से क्या होना है?)। इस संसार समुंदर में (सिर्फ) संत-जन ही (असल) सुख पाते हैं।3।
</details>

<details><summary>दर्पण-पदार्थ</summary>

पद्अर्थ: बहु काइ करीजै = बहुत सारी विचारें किसलिए करनी? भाव, पते की बात ये है, सारी विचारों का निचोड़ ये है। सरबसु = सर्वस्व, अपना सब कुछ, सब पदार्थों का मोह। छोडि = त्याग के। महा रसु = सबसे ऊँचा नाम रस। पीजै = पीएं।4।5।
</details>

<details><summary>दर्पण-भाषार्थ</summary>

अर्थ: हे कबीर! कह: सारी विचारों का निष्कर्श ये है कि सब पदार्थों का मोह त्याग के परमात्मा के नाम का रस पीना चाहिए।4।5।
</details>

<details><summary>दर्पण-भाव</summary>

भाव: तीर्थों के स्नान, कई तरह के भेस, वेद आदि धर्म-पुस्तकों के निरे पाठ- ऐसा कोई कर्म भी सच्चा सुख नहीं दे सकता। जिसके हृदय में प्रभु के नाम का प्यार नहीं, उसने जमों के ही वश पड़ना है। कोशिशों में सबसे कोशिश यही है कि मोह त्याग के प्रभु का स्मरण करें।5।
</details>

<details><summary>दर्पण-पदार्थ</summary>

पद्अर्थ: जा कै रिदै = जिस मनुष्य के हृदय में। दूजा भाउ = परमात्मा के बिना और किसी का प्यार। किआ = कैसा? किस अर्थ? अर्थात किसी काम का नहीं।1।
</details>

<details><summary>दर्पण-भाषार्थ</summary>

अर्थ: जिस मनुष्य के हृदय में परमात्मा के बिना और किसी का प्यार है, उसका जप करना किस अर्थ? उसका तप करना किस मतलब का? उसकी व्रत और पूजा के क्या गुण?।1।
</details>

<details><summary>दर्पण-पदार्थ</summary>

पद्अर्थ: रे जन = हे भाई! माधउ = माधव (मा = माया, धव = पति) माया का पति प्रभु। सिउ = साथ। चतुराई = समझदारियों से। चतुरभुजु = (चार बाहों वाला) परमातमा। न पाईऐ = नहीं मिलता।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! मन को परमात्मा के साथ जोड़ना चाहिए (स्मरण को त्याग के और) समझदारियों से ईश्वर नहीं मिल सकता।1। रहाउ।
</details>

<details><summary>दर्पण-पदार्थ</summary>

पद्अर्थ: परहरु = (संस्कृत: परि+हृ = त्याग देना) छोड़ दे। लोकाचारु = लोगों को ही दिखाने वाला काम, दिखावा, लोक पतियावा।2।
</details>

<details><summary>दर्पण-भाषार्थ</summary>

अर्थ: (हे भाई!) लालच, दिखावा, काम, क्रोध और अहंकार छोड़ दे।2।
</details>

<details><summary>दर्पण-पदार्थ</summary>

पद्अर्थ: करम = कर्म कांड, धार्मिक रस्में। अहंमेव = (अहं = मैं। एव = ही) ‘मैं मैं’ का ख्याल, अहंकार। बधे = बंध गए हैं। मिलि = मिल के। करही = करते हैं। सेव = सेवा।3।
</details>

<details><summary>दर्पण-भाषार्थ</summary>

अर्थ: मनुष्य धार्मिक रस्में करते-करते अहंकार में बंधे हुए हैं, और मिल के पत्थरों ही की पूजा कर रहे हैं (पर ये सब कुछ व्यर्थ है)।3।
</details>

<details><summary>दर्पण-पदार्थ</summary>

पद्अर्थ: करि = करके, करने से। पाइआ = मिलता है। भोले भाइ = भोले स्वभाव से। रघुराइआ = प्रभु।4।
</details>

<details><summary>दर्पण-भाषार्थ</summary>

अर्थ: हे कबीर! कह: परमात्मा बंदगी करने से (ही) मिलता है, भोले स्वाभाव से प्राप्त होता है।4।6।
</details>

<details><summary>दर्पण-भाव</summary>

शब्द का भाव: भोले स्वाभाव (innocence) और अज्ञानता (ignorance) में फर्क समझने की जरूरत है। किसी ‘मूर्ति’ के लिए ये समझ लेना कि ये परमात्मा है, ये भोला स्वभाव नहीं है, ये अज्ञानता है, अन्जानपना है। भोला-पन छोटे बालक का स्वाभाव है; किसी के साथ पक्के वैर की गाँठ ना बाँध लेनी, ये भोलापन है; सब लोग एक जैसे ही लगने, ऊूंच-नीच का भेद ना होना - ये है भोलापन।
</details>

<details><summary>दर्पण-पदार्थ</summary>

पद्अर्थ: गरभ वास = माँ के पेट में बसेरा। जाती = जानी (किसी ने भी)। ब्रहम बिंदु = परमात्मा की अंश। बिंदु ते = बिंद से। उतपाती = उत्पत्ति, अस्तित्व, जन्म।1।
</details>

<details><summary>दर्पण-टिप्पनी</summary>

(नोट: शब्द ‘बिंदु’ के अंत में ‘ु’ मात्रा लगी होती है, ‘संबंधक’ (preposition) के साथ भी ये ‘ु’ कायम रहती है)।
</details>

<details><summary>दर्पण-भाषार्थ</summary>

अर्थ: सारे जीवों की उत्पत्ति परमात्मा के अंश से (हो रही) है (सब का मूल कारण परमात्मा स्वयं है); माँ के पेट में तो किसी को ये समझ नहीं होती कि मैं किस कुल का हूँ।1।
</details>

<details><summary>दर्पण-पदार्थ</summary>

पद्अर्थ: कहु = बता। रे = हे! कब के होए = कब के बने हो (भाव, माँ के पेट में तो सब जीव एक जैसे ही होते हैं, बाहर आ के तुम कब के ब्राहमण बन गए?)। कहि कहि = कह कह के (भाव = ब्राहमणपन का गुमान कर के, अहंकार से ये कह कह के कि मैं ब्राहमण हूँ)। मत खोए = ना गवाओ।1। रहाउ।
</details>

<details><summary>दर्पण-भाषार्थ</summary>

अर्थ: बताओ, हे पण्डित! तुम ब्राहमण कब से बन गए हो? ये कह: कह के कि मैं ब्राहमण हूँ, मैं ब्राहमण हूँ, मानव जनम (अहंकार में व्यर्थ) ना गवाओ।1। रहाउ।
</details>

<details><summary>दर्पण-पदार्थ</summary>

पद्अर्थ: जौ = यदि। ब्रहमणी जाइआ = ब्राहमण स्त्री से पैदा हुआ। तउ = तो। आन बाट = (किसी) और रास्ते। काहे = क्यूँ? आइआ = पैदा हुआ।2।
</details>

<details><summary>दर्पण-भाषार्थ</summary>

अर्थ: अगर (हे पण्डित!) तू (सचमुच) ब्राहमण है और ब्राहमणी के गर्भ से पैदा हुआ है, तो किसी और रास्ते से क्यों नहीं पैदा हो गया?।2।
</details>

<details><summary>दर्पण-पदार्थ</summary>

पद्अर्थ: कत = कैसे? हम = हम। सूद = शूद्र, नीच जाति के। हम = हमारे (शरीर में)।3।
</details>

<details><summary>दर्पण-भाषार्थ</summary>

अर्थ: (हे पंडित!) तुम कैसे ब्राहमण (बन गए)? हम कैसे शूद्र (रह गए)? हमारे शरीर में कैसे निरा लहू ही है? तुम्हारे शरीर में कैसे (लहू की जगह) दूध है?।3।
</details>

<details><summary>दर्पण-पदार्थ</summary>

पद्अर्थ: जो = जो मनुष्य। ब्रहमु = परमात्मा को। बिचारै = विचारता है, स्मरण करता है, याद रखता है। सो = वह मनुष्य। कहीअतु है = कहा जाता है। हमारै = हमारे मत में।4।7।
</details>

<details><summary>दर्पण-भाषार्थ</summary>

अर्थ: हे कबीर! कह: हम तो उस मनुष्य को ब्राहमण कहते हैं जो परमात्मा (ब्रहम) को स्मरण करता है।4।7।
</details>

<details><summary>दर्पण-भाव</summary>

भाव: जो मनुष्य उच्च जाति का गुमान करते हैं, वे मानव जन्म व्यर्थ गवाते हैं। सारे जीव परमात्मा के ही अंश हैं। ऊँचा वही है जो प्रभु की बंदगी करता है।7।
</details>

[[0325]]
<details><summary>दर्पण-पदार्थ</summary>

पद्अर्थ: अंधकार = अंधेरा, अज्ञानता का अंधेरा, परमात्मा को भूलने-रूपी अंधेरा। सुखि = सुख में। कबहि = कभी। सोई है = सो सकते है। रंकु = कंगाल। दोऊ = दोनों। रोई है = रोते हैं, दुखी होते हैं। मिलि = मिल के। दोऊ मिलि = दोनों ही।1।
</details>

<details><summary>दर्पण-भाषार्थ</summary>

अर्थ: (परमात्मा को भुला के अज्ञानता के) अंधकार में कभी सुखी नहीं सो सकते, राजा हो कंगाल, दोनों ही दुखी होते हैं।1।
</details>

<details><summary>दर्पण-पदार्थ</summary>

पद्अर्थ: जउपै = अगर, जब तक। रसना = जीभ (से)। कहिबो = कहते, स्मरण करते, उचारते। उपजत = पैदा होते। बिनसत = मरते। रोवत = रोते। रहिबो = रहोगे।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) जब तक जीभ से परमात्मा को नहीं जपते, तब तक पैदा होते मरते व (इस दुख में) रोते रहोगे।1। रहाउ।
</details>

<details><summary>दर्पण-पदार्थ</summary>

पद्अर्थ: जस = जैसे। तरवर = वृक्ष। कहु = बताओ। कां की = किस की? (भाव, किसी और की, बेगानी)।2।
</details>

<details><summary>दर्पण-भाषार्थ</summary>

अर्थ: जैसे वृक्ष की छाया देखते हैं (भाव, जैसे पेड़ की छाया सदा टिकी नहीं रहती, वैसे ही इस माया का हाल है); जब मनुष्य के प्राण निकल जाते हैं तो बताओ, ये माया किस की होती है? (भाव, किसी और की बन जाती है, इसलिए इसका क्या मान?)।2।
</details>

<details><summary>दर्पण-पदार्थ</summary>

पद्अर्थ: जस = सैसे। जंती = (राग का) साज़। जीउ = जिंद, राग की जान, आवाज़। मरमु = भेद। मूए मरमु = मर गए प्राणी का भेद (कि वह कहाँ गया है)। को = कोई मनुष्य। का करि = कैसे?।3।
</details>

<details><summary>दर्पण-भाषार्थ</summary>

अर्थ: जैसे (जब गवईया अपना हाथ साज से हटा लेता है तो) राग की आवाज साज़ में (ही) लीन हो जाती है (कोई बता नहीं सकता कि वह कहाँ गई), वैसे ही मरे मनुष्य का भेद (कि उसकी जीवात्मा कहाँ गई) कोई मनुष्य कैसे जान सकता है?।3।
</details>

<details><summary>दर्पण-पदार्थ</summary>

पद्अर्थ: सरवरु = सरोवर, तालाब। कालु = मौत। रसाइन = (रस+अयन। अयन = घर) सब रसों का घर, नाम अमृत।4।
</details>

<details><summary>दर्पण-भाषार्थ</summary>

अर्थ: जैसे हंसों के लिए सरोवर है (भाव, जैसे हंस सरोवर के नजदीक ही उड़ते रहते हैं) वैसे ही मौत शरीरों (के लिए) है। इसलिए हे कबीर! सब रसों से श्रेष्ठ रस राम-रस पी।4।8।
</details>

<details><summary>दर्पण-भाव</summary>

भाव: परमात्मा का नाम जपे बिना निरा दुख ही दुख है। ये माया और ये शरीर भी अंत में साथ नहीं देते। नाम ही असल साथी और सुखों का मूल है।8।
</details>

<details><summary>दर्पण-पदार्थ</summary>

पद्अर्थ: जोति = (रूहानी) नूर, परमात्मा। की = की (बनाई हुई)। जाति = पैदायश, सृष्टि। जाति की जोति = (इस) सृष्टि (के जीवों) की है जो बुद्धि। तितु = उस (बुद्धि) में। कंचूआ = कांच।1।
</details>

<details><summary>दर्पण-भाषार्थ</summary>

अर्थ: परमात्मा की बनाई हुई (सारी) सृष्टि है, इस सृष्टि के जीवों की (जो) बुद्धि है (उसे) काँच व मोती फल लगे हुए हैं (अर्थात, कोई भली तरफ लगे हुए हैं कोई बुरी तरफ)।1।
</details>

<details><summary>दर्पण-पदार्थ</summary>

पद्अर्थ: कवनु = कौन सा? घरु = टिकाना। निरभउ = भय से मुक्त। भजि जाइ = दूर हो जाए। अभै = अभय, निडर।1। रहाउ।
</details>

<details><summary>दर्पण-भाषार्थ</summary>

अर्थ: वह कौन सी जगह है जो डर से खाली है? (जहाँ रहने से हृदय का) डर दूर हो सकता है, जहाँ निडर हो के रह सकते हैं?।1। रहाउ।
</details>

<details><summary>दर्पण-पदार्थ</summary>

पद्अर्थ: तटि = तट पर, किनारे पर (किसी पवित्र नदी के) किनारे पर। तीरथि = तीर्थ पर। पतीआइ = पतीजता, धीरज करता, ठिकाने आता। चार = अच्छे (काम)। अचार = (अ+चार) बुरे कर्म। रहे उरझाइ = उलझ रहे हैं, फस रहे हैं।2।
</details>

<details><summary>दर्पण-भाषार्थ</summary>

अर्थ: किसी (पवित्र नदी के) किनारे अथवा तीर्थ पर (जा के भी) मन को धैर्य नहीं मिलता, वहाँ भी लोग पाप-पुंन्न में लगे हुए हैं।2।
</details>

<details><summary>दर्पण-पदार्थ</summary>

पद्अर्थ: दुइ = दोनों। एक समान = एक जैसे (भाव, दोनों ही मन को वासना में रखते हैं)। निज घर = अपने घर में, अपने अंदर ही। पारसु = लोहे आदि को सोना बनाने वाला (नीचे से ऊँचा करने वाला प्रभु)। तजहु = छोड़ दो। आन = और।3।
</details>

<details><summary>दर्पण-भाषार्थ</summary>

अर्थ: (पर) पाप और पुन्न दोनों ही एक जैसे हैं (भाव, दोनों ही वासना की और दोड़ाए फिरते हैं), (हे मन! नीचों से ऊँचा करने वाला) पारस (प्रभु) तेरे अपने अंदर ही है, (इसलिए, पाप-पुन्न वाले) और गुण (अंदर धारण करने) छोड़ दे (और प्रभु को अपने अंदर संभाल)।3।
</details>

<details><summary>दर्पण-पदार्थ</summary>

पद्अर्थ: निरगुण = (निर+गुण) तीन गुणों से रहित, जो माया के तीन गुणों से ऊपर है। निरगुण नाम = माया के प्रभाव से ऊपर प्रभु का नाम। न रोसु = ना रूठ, ना भुला। इसु = इस (मन) को। परचाइ = व्यस्त हो के लगा के। परचि रहु = पतीजे रहो, व्यस्त रहो। एसु = इस (नाम) में।4।9।
</details>

<details><summary>दर्पण-भाषार्थ</summary>

अर्थ: हे कबीर! माया के मोह से ऊँचे प्रभु के नाम को ना बिसार; अपने मन को नाम जपने में लगा के नाम में ही व्यस्त रह।4।9।
</details>

<details><summary>दर्पण-भाव</summary>

शब्द का भाव: तीर्थों पर जा के भी लोग पाप-पुन्न आदि कर्मों में लगे रहते हैं, मन को निर्भयता इस तरह भी नहीं मिलती। प्रभु का एक नाम ही है जिस में जुड़े रहके मन अडोल रह सकता है और वह नाम मनुष्य के अंदर ही है।9।
</details>

<details><summary>दर्पण-पदार्थ</summary>

पद्अर्थ: जो जन = जो मनुष्य। परमिति = (मिति = अंदाजा, गिनती, हद बंदी) जो मिनती से परे है, जिसकी हद बंदी नहीं ढूँढी जा सकती। परमनु = जो मन की कल्पना से परे है, जिसका सही मुकम्मल स्वरूप मन की विचार में नहीं आ सकता। जाना = जान लिया है। बातन ही = निरी बातों से ही। समाना = समाए हैं, पहुँचे हैं।1।
</details>

<details><summary>दर्पण-भाषार्थ</summary>

अर्थ: जो मनुष्य (निरा कहते ही हैं कि) हमने उस प्रभु को जान लिया है, जिसकी सीमा नहीं ढूँढी जा सकती जो मन की पहुँच से परे है, वह मनुष्य निरी बातों से ही बैकुंठ में पहुँचे हैं (भाव, वे गप्पें ही मार रहे हैं, उन्होंने बैकुंठ असल में देखा ही नहीं है)।1।
</details>

<details><summary>दर्पण-पदार्थ</summary>

पद्अर्थ: ना जाना = मैं नहीं जानता, मुझे नहीं पता। कहा ही = क्हाँ है? जानु जानु = चलना है चलना है। तहा ही = वहीं ही।1। रहाउ।
</details>

<details><summary>दर्पण-भाषार्थ</summary>

अर्थ: मुझे तो पता ही नहीं, वह बैकुंठ कहाँ है, जहाँ ये सारे लोग कहते हैं, चलना है चलना है।1। रहाउ।
</details>

<details><summary>दर्पण-पदार्थ</summary>

पद्अर्थ: कहन कहावन = कहने कहलाने से, कहने सुनने से। पतीआई है = पतीज सकते हैं, तसल्ली हो सकती। तउ = तब ही। मानै = मानता है, पतीजता है। जा ते = जब। जई है = देर हो जाए।2।
</details>

<details><summary>दर्पण-भाषार्थ</summary>

अर्थ: निरा ये कहने से और सुनने से (कि हमने बैकुंठ जाना है) मन को तसल्ली नहीं हो सकती, मन को तभी धैर्य आ सकता है कि जब अहंकार दूर हो जाए।2।
</details>

<details><summary>दर्पण-पदार्थ</summary>

पद्अर्थ: मनि = मन में। चरन निवासु = (प्रभु के) चरणों में निवास।3।
</details>

<details><summary>दर्पण-भाषार्थ</summary>

अर्थ: (एक बार और याद रखने वाली है कि) जब तक मन में बैकुंठ जाने की चाहत बनी हुई है, तब तक प्रभु के चरणों में मन नहीं जुड़ सकता।3।
</details>

<details><summary>दर्पण-पदार्थ</summary>

पद्अर्थ: काहि = कैसे? कहीऐ = समझा के बताईए। आहि = है।4।10।
</details>

<details><summary>दर्पण-भाषार्थ</summary>

अर्थ: हे कबीर! कह: ये बात कैसे समझा के बताएं (भाव, ये स्पष्ट बात है कि) साधु-संगत ही (असली) बैकुंठ है।4।10।
</details>

<details><summary>दर्पण-भाव</summary>

भाव: असल बैकुंठ साधु-संगत है, यहीं मन का अहम् दूर हो सकता है, यहीं मन प्रभु के चरणों में जुड़ सकता है।10।
</details>

<details><summary>दर्पण-पदार्थ</summary>

पद्अर्थ: उपजै = उगता है, शुरूआत होती है। निपजै = वजूद में आता है। निपजि = बन के, वजूद में आ के, अस्तित्व में आ के। समाई = नाश हो जाता है। नैनहु देखत = आँखों से देखते हुए। जाई = चला जाता है, चला जा रहा है।1।
</details>

<details><summary>दर्पण-भाषार्थ</summary>

अर्थ: (पहले इस जीव की पिता के बिंद से) शुरूआत होती है, (फिर माँ के पेट में यह) वजूद में आता है, वजूद में आ के (पुनः) नाश हो जाता है। (सो) हमारी आँखों के सामने ही ये संसार इसी तरह चलता जा रहा है।1।
</details>

<details><summary>दर्पण-पदार्थ</summary>

पद्अर्थ: लाज = शर्म। कहहु = तुम कहते हो। अंत की बार = जिस वक्त मौत आएगी।1। रहाउ।
</details>

<details><summary>दर्पण-भाषार्थ</summary>

अर्थ: (इसलिए, हे जीव!) शर्म से क्यूँ नहीं डूब मरता (भाव, तुझे शर्म क्यूँ नहीं आती) जब तू ये कहता है कि ये घर मेरा है, (याद रख) जिस वक्त मौत आएगी, तब कोई भी चीज तेरी नहीं रहेगी।1। रहाउ।
</details>

<details><summary>दर्पण-पदार्थ</summary>

पद्अर्थ: काइआ = शरीर। मरती बार = मरने के समय। जाली = जलती है।2।
</details>

<details><summary>दर्पण-भाषार्थ</summary>

अर्थ: अनेक प्रयत्न करके ये शरीर पालते हैं, पर जब मौत आती है, इसे आग से जला देते हैं।2।
</details>

<details><summary>दर्पण-पदार्थ</summary>

पद्अर्थ: चोआ = इत्र। मरदन = मालिश। अंगा = शरीर के अंगों को। जलै = जल जाता है। काठ कै संगा = लकड़ियों के साथ।3।
</details>

<details><summary>दर्पण-भाषार्थ</summary>

अर्थ: (जिस शरीर के) अंगों को इत्र व चंदन मलते हैं, वह शरीर (आखिर को) लकड़ियों से जल जाता है।3।
</details>

<details><summary>दर्पण-पदार्थ</summary>

पद्अर्थ: रे गुनीआ = हे विचारवान मनुष्य! बिनसैगो = नाश हो जाएगा।4।11।
</details>

<details><summary>दर्पण-भाषार्थ</summary>

अर्थ: हे कबीर! कह: हे विचारवान मनुष्य! याद रख, सारी दुनिया देखेगी (भाव, सबके देखते-देखते) ये रूप नाश हो जाएगा।4।11।
</details>

<details><summary>दर्पण-भाव</summary>

शब्द का भाव: कोई चीज मनुष्य के साथ नहीं जा सकती। और तो और, ये शरीर भी यहीं नाश हो जाता है। इसलिए, धन पदार्थों को अपना कह कह के मोह में फंसना नहीं चाहिए।11।
</details>

<details><summary>दर्पण-टिप्पनी</summary>

नोट: साधारण तौर पर जगत की आसारता का जिक्र करते हुए, कबीर जी कहते हैं कि मरने पर शरीर जला दिया जाता है। शरीर को जलाने संबंधी ये स्वाभाविक वचन जाहिर करते हैं कि कबीर जी हिन्दू घर में जन्में-पले थे, मुसलमान नहीं थे। बाबा फरीद जी की रची हुई वाणी पढ़ के देखो, वे हर जगह मुसलमानी बोली ही बरतते हैं, क्योंकि वे मुसलमान थे।
</details>

<details><summary>दर्पण-पदार्थ</summary>

पद्अर्थ: अवर = और। करीजै = करें, करना चाहिए। जीजै = जीते रहना हो।1।
</details>

<details><summary>दर्पण-भाषार्थ</summary>

अर्थ: औरों के मरने पर शोक करने से क्या लाभ? (उनके विछोड़े का) तो तभी करें अगर खुद (यहाँ सदा) जीवित रहना हो।1।
</details>

<details><summary>दर्पण-पदार्थ</summary>

पद्अर्थ: मरउ = (आत्मिक मौत) मरूँगा, मुर्दा (दिल) होऊँगा। मरिबो = मरेगा (भाव, परमात्मा की तरफ से मुर्दा रहेगा)। मोहि = मुझे। संसारा = दुनिया, जगत के धंधों में फंसे हुए जीव। जीआवनहारा = (सच्ची) जिंदगी देने वाला।1। रहाउ।
</details>

<details><summary>दर्पण-भाषार्थ</summary>

अर्थ: मेरी आत्मा की कभी मौत नहीं होगी। मुर्दा हैं वो जीव जो जगत के धंधों में फंसे हुए हैं। मुझे (तो) अब (असल) जिंदगी देने वाला परमात्मा मिल गया है।1। रहाउ।
</details>

<details><summary>दर्पण-पदार्थ</summary>

पद्अर्थ: इआ देही = इस शरीर को। परमल = खुशबुएं। महकंदा = महकाता है। ता सुखु = इन सुखों में। परमानंदा = ऊँचे से ऊँचा आनंद दाता।2।
</details>

<details><summary>दर्पण-भाषार्थ</summary>

अर्थ: (जीव) इस शरीर को कई प्रकार की सुगंधियों से महकाता है, इन ही सुखों में इसे परम आनन्द-स्वरूप परमात्मा भूल जाता है।2।
</details>

<details><summary>दर्पण-पदार्थ</summary>

पद्अर्थ: कूअटा = (कूप+टा। संस्कृत शब्द ‘कूप’ से ‘कूआँ’ प्राकृत रूप है; ‘टा’ साथ जोड़ के इसे ‘अल्पार्थक’नाम बनाया है, जैसे ‘चमार’ का ‘चमरटा’) छोटा सा कूआँ, कूई, शरीर रूपी कूई, शरीर का मोह रूपी कूप। पनिहारी = पानी भरने वालियां, चरखियां, पाँचों इंद्रियां, जो अपने-अपने तरीके से शरीर में सत्ता खींचते जाते हैं। मति हारी = हारी हुई मति, दुरमति, बुरी मति, अविद्या में फंसी हुई बुद्धि। भरै = भर रही है पानी। टूटी लाजु भरै = टूटी हुई रस्सी (लज) से पानी भर रही है (अर्थात, पानी भरने के व्यर्थ यत्न कर रही है, पानी नहीं मिलता)। लज (रस्सी) टूटी हुई है, ज्ञान नहीं है।3।
</details>

<details><summary>दर्पण-टिप्पनी</summary>

नोट: ‘लाजु’ शब्द के पीछे आमतौर पे ‘ु’ मात्रा के साथ इस्तेमाल होता है। संस्कृत शब्द ‘रज्जु’ से बना है जिसके आखिर में भी ‘ु’ है। पिछले शब्द का ‘लाज’ मुक्ता अंत है, वह संस्कृत के ‘लज्जा’ से बना है।  
नोट: शरीर मोह की कुई है, विषौ-विकारों में फंसी हुई बुद्धि पानी भरने वाली है, इंद्रियां चरखियों का काम कर रही हैं, पर रस्सी नहीं है। जैसे, कोई स्त्री कूएं से पानी भरने जाए, चरखी भी कूएं पर लगी हुई हो, पर रस्सी ना हो तो रस्सी के बिना उसे पानी नहीं मिल सकता, उसका यत्न व्यर्थ होता है। वैसे ही दुर्मति इन इंद्रियों से शरीर में से विषौ-विकारों का आनंद लेने का व्यर्थ ही प्रयत्न करती है। जब तक शरीर के मोह में जीव लगा हुआ है सुख की जगह दुख ही मिलता है।
</details>

<details><summary>दर्पण-भाषार्थ</summary>

अर्थ: (शरीर, जैसे) एक छोटा सा कूआँ है, (पाँचों ज्ञानेंदियां जैसे) पाँच चरखिआं हैं, भ्रष्ट हुई बुद्धि रस्सी के बिना (पानी) भरने की कोशिश कर रही है (भाव, विकारों में फंसी हुई बुद्धि ज्ञानेंद्रियों द्वारा विकारों में से सुख लेने के व्यर्थ यत्न कर रही है)।3।  
अर्थ: हे कबीर! कह: (जब) विचार वाली बुद्धि अंदर (जाग गई), तब ना वह शरीरिक मोह रहा और ना ही (विकारों की तरफ खींचने वाली) वे इंद्रियां रहीं।4।12।
</details>

<details><summary>दर्पण-भाव</summary>

शब्द का भाव: जिस मनुष्य को जिंदगी-दाता प्रभु मिल जाए, वह विषौ-विकारों का सुख भोगने में लग के प्रभु की तरफ से मुर्दा नहीं होता। मुर्दा वही है जो ईश्वर से विछुड़ा हुआ है।12।
</details>

<details><summary>दर्पण-पदार्थ</summary>

पद्अर्थ: असथावर = एक जगह पर अडिग खड़े रहने वाले पर्वत, वृक्ष आदि। जंगम = चलने-फिरने वाले पशु-पक्षी। कीट = कीड़े। पतंगा = पंखों वाले कीड़े। बहु रंगा = बहुत किस्मों के। कीए = हमने किए, हमने धारण किए।1।
</details>

<details><summary>दर्पण-भाषार्थ</summary>

अर्थ: हम (अब तक) अस्थावर, जंगम, कीट-पतंगे, ऐसे कई किस्मों और जन्मों में आ चुके हैं।1।
</details>

<details><summary>दर्पण-पदार्थ</summary>

पद्अर्थ: बसाए = बसाए, आबाद किए। घर = (भाव) जूनें, शरीर। राम = हे राम! गरभ होइ आए = जूनों में पैदा हो गए।1। रहाउ।
</details>

<details><summary>दर्पण-भाषार्थ</summary>

अर्थ: हे राम! जब हम जूनियों में पड़ते गए और ऐसे कई शरीरों में से गुजर के आए हैं।1। रहाउ।
</details>

[[0326]]
<details><summary>दर्पण-भाषार्थ</summary>

अर्थ: कभी हम जोगी बने, कभी जती, कभी तपस्वी, कभी ब्रहमचारी, कभी छत्रपति राजे बने और कभी भिखारी।2।
</details>

<details><summary>दर्पण-पदार्थ</summary>

पद्अर्थ: साकत = (ईश्वर से) टूटे हुए मनुष्य। मरहि = मरते रहते हैं, जूनियों में पड़ते रहते हैं। जीवहि = जिंदा हैं। रसाइनु = (रस आइनु। अइनु = अयन, घर) रसों का घर, सब रसों से श्रेष्ठ नाम रस। रसना = जीभ (से)।3।
</details>

<details><summary>दर्पण-भाषार्थ</summary>

अर्थ: जो मनुष्य ईश्वर से टूटे रहते हैं वह सदा (इसी तरह) कई जूनियों में पड़े रहते हैं। पर संत जन सदा जीते हैं (भाव, जनम मरण के चक्र में नहीं पड़ते, क्योंकि) वह जीभ से प्रभु के नाम का श्रेष्ठ रस पीते रहते हैं।3।
</details>

<details><summary>दर्पण-पदार्थ</summary>

पद्अर्थ: प्रभ = हे प्रभु! हारि = हार के, जूनियों में पड़ पड़ के थक के। परे = गिरे हैं (तेरे दर पे)। पूरा = ज्ञान।4।13।
</details>

<details><summary>दर्पण-भाषार्थ</summary>

अर्थ: (सो) हे कबीर! (परमात्मा के आगे इस तरह) अरदास कर- हे प्रभु! हम थके-टूट के (तेरे दर पर) आ गिरे हैं, मेहर करके अब अपना ज्ञान बख्श।4।13।
</details>

<details><summary>दर्पण-भाव</summary>

शब्द का भाव: प्रभु से विछुड़ के जीव को कई जन्मों में भटकना पड़ता है। तभी निजात मिलती है जब अंदर से अहंकार को दूर करके नाम जपें।13।
</details>

<details><summary>दर्पण-पदार्थ</summary>

पद्अर्थ: अचरजु = अनोखा चमत्कार, अजीब तमाशा। दधि = दही। भोलै = भुलेखे। बिरोलै = मथ रहा है, विरोल रहा है। नीरु = पाणी।1। रहाउ।
</details>

<details><summary>दर्पण-भाषार्थ</summary>

अर्थ: हे कबीर! मैंने एक अजीब तमाशा देखा है कि (जीव) दही के भुलेखे पानी मथ रहा है।1। रहाउ।
</details>

<details><summary>दर्पण-पदार्थ</summary>

पद्अर्थ: गदहा = गधा, मूर्ख मन। हरी अंगूरी = विकारों की ताजा अंगूरी, मन भाते विकार। चरै = चुगता है, चरता है। उठि = उठ के। हासै = हसता है। मरै = (पैदा होता) मरता है।1।
</details>

<details><summary>दर्पण-भाषार्थ</summary>

अर्थ: मूर्ख जीव मन-भाते विकारों में खचित है, इसी तरह सदा हसता और (गधे की तरह) हींगता रहता है (आखिर) जनम-मरन के चक्कर में पड़ जाता है।1।
</details>

<details><summary>दर्पण-पदार्थ</summary>

पद्अर्थ: माता = मस्त हुआ। भैसा = सांड। अंमुहा = अमोड़। अंमुहा जाइ = अमोड़पना करता है, दकियानूसी। रसातलि = नर्क में। पाइ = पड़ता है।2।
</details>

<details><summary>दर्पण-भाषार्थ</summary>

अर्थ: मस्त सांड जैसा मन दकियानूसपना करता है, कूदता है (भाव, अहंकार करता है) विषियों की खेती चुगता रहता है, और नर्क में पड़ जाता है।2।
</details>

<details><summary>दर्पण-पदार्थ</summary>

पद्अर्थ: परगटु भई = समझ में आ गई है। लेला = (भाव) मन। भेड = (भेड) मति, बुद्धि।3।
</details>

<details><summary>दर्पण-भाषार्थ</summary>

अर्थ: हे कबीर! कह: (मुझे तो) ये अजीब तमाशा समझ में आ गया है (तमाशा यह है कि) संसारी जीवों की बुद्धि मन के पीछे लगी फिरती है।3।
</details>

<details><summary>दर्पण-टिप्पनी</summary>

नोट: इस शब्द का शीर्षक बताता है कि ये अकेले कबीर जी का नहीं है, इसमें गुरु अरजन साहिब जी का भी हिस्सा है और कुदरती तौर पर वह आखिरी बंद ही हो सकता है। तीसरे बंद (तुक) में कबीर जी का नाम आता है और यहीं वे अपनी रचना समाप्त कर देते हैं। शुरू में लिखते हैं कि जगत में एक अजीब तमाशा हो रहा है, जीव, दही के भुलेखे पानी बिलो (रिड़क) रहा है (भाव, व्यर्थ और उलटा काम कर रहा है जिसका कोई लाभ नहीं)। लाभ वाला काम तो ये है जैसे सिख रोज अरदास करता है: ‘मन नीवां मति उच्ची, मति का राखा वाहिगुरू’, भाव, वाहिगुरू के स्मरण में जुड़ी रहे बुद्धि, और ऐसी बुद्धि के अधीन रहे मन। पर कबीर जी कहते हैं कि जगत में उल्टी खेल हो रही है। बुद्धि मन के पीछे भाग रही है, बुद्धि विकारी मन के पीछे लगी हुई है। लोगों को इस तमाशे की समझ नहीं आ रही, पर कबीर ने ये खेल समझ ली है।  
कबीर जी ने ये जिक्र नहीं किया कि इस तमाशे की समझ कैसे आई है तथा और लोगों को भी कैसे आ सकती है। इस घूँडी को खोलने के लिए गुरु अरजन साहिब जी ने आखिरी पदा नं: 4 अपनी तरफ से लिख के मिला दिया है। अंक 4 के आगे अंक नं: 1 भी इस शब्द का अनोखापन बताने के वास्ते ही है। इन 35 शबदों में सिर्फ एक शब्द है जिसमें यह अनोखी बात आई है।  
इस शब्द के इस अनोखे शीर्षक से एक बात और भी साफ हो जाती है कि भक्तों की वाणी गुरु अरजन देव जी ने खुद ‘बीड़’ में दर्ज करवाई थी।
</details>

<details><summary>दर्पण-पदार्थ</summary>

पद्अर्थ: राम रमत = प्रभु को स्मरण करते हुए। मति = बुद्धि। परगटी आई = जाग पड़ी है। गुरि = गुरु ने।4।
</details>

<details><summary>दर्पण-भाषार्थ</summary>

अर्थ: (ये समझ किस ने दी है?) हे कबीर कह: सतिगुरु ने ये समझ बख्शी है, (जिसकी इनायत से) प्रभु का स्मरण करते-करते (मेरी) बुद्धि जाग पड़ी है (और मन के पीछे चलने से हट गई है)।4।1।14।
</details>

<details><summary>दर्पण-भाव</summary>

शब्द का भाव: जब तक मनुष्य गुरु से बेमुख है और नाम नहीं जपता, तब तक इसकी अक्ल भ्रष्टी रहती है, विकारी मन के पीछे लगी फिरती है। गुरु की मेहर से नाम जपें तो बुद्धि मन के पीछे चलने से हट जाती है।14।
</details>

<details><summary>दर्पण-पदार्थ</summary>

पद्अर्थ: मीना = मछली। पूरब जनम = पिछले जन्मों का। हउ = मैं। हीना = विहीन।1।
</details>

<details><summary>दर्पण-भाषार्थ</summary>

अर्थ: (मुझे लोग कह रहे हैं कि) जैसे मछली पानी को छोड़ के बाहर निकल आती है (तो दुखी हो के मर जाती है, वैसे ही) मैंने भी पिछले जन्मों में तप नहीं किया (तभी मुक्ति देने वाली काशी को छोड़ के मगहर आ गया हूँ)।1।
</details>

<details><summary>दर्पण-पदार्थ</summary>

पद्अर्थ: कवन = कैसी, कौन सी? गति = हालत, हाल। मोरी = मेरी। तजीले = मैंने छोड़ दी है। बनारसि = काशी नगरी बनारस। थोरी = थोड़ी।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! अब मुझे बता, मेरा क्या हाल होगा? मैं काशी छोड़ आया हूँ (क्या ये ठीक है कि) मेरी मति मारी गई है?।1। रहाउ।
</details>

<details><summary>दर्पण-पदार्थ</summary>

पद्अर्थ: सगल जनमु = सारी उम्र। शिव पुरी = शिव की नगरी काशी में। गवाइआ = व्यर्थ गुजार दिया। मरती बार = मरने के समय। उठि = उठ के, छोड़ के।2।
</details>

<details><summary>दर्पण-भाषार्थ</summary>

अर्थ: (हे राम! मुझे लोग कहते हैं:) ‘तूने सारी उम्र काशी में व्यर्थ ही गुजार दी (क्योंकि अब जब मुक्ति मिलने का समय आया तो) मरने के समय (काशी) छोड़ के मगहर चला आया है’।2।
</details>

<details><summary>दर्पण-पदार्थ</summary>

पद्अर्थ: बहुतु बरस = कई सालों तक। कासी = कांशी में। मरनु = मौत। बासी = वास, बसेवा।3।
</details>

<details><summary>दर्पण-भाषार्थ</summary>

अर्थ: (हे प्रभु! लोग कहते हैं-) तूने काशी में रह कर कई साल तप किया (पर, उस तप का क्या लाभ?) जब मरने का वक्त आया तो मगहर आकर बस गया।3।
</details>

<details><summary>दर्पण-पदार्थ</summary>

पद्अर्थ: सम = एक जैसे। बीचारी = विचारे हैं, समझे हैं। ओछी = होछी, अधूरी। कैसे = किस तरह? उतरसि = तू उतरेगा। पारी = पार।4।
</details>

<details><summary>दर्पण-भाषार्थ</summary>

अर्थ: (हे राम! लोक ताना मारते हैं:) तूने काशी और मगहर को एक समान समझ लिया है, इस होछी भक्ति से (जो तू कर रहा है) कैसे संसार-समुंदर से पार गुजरेगा?।4।
</details>

<details><summary>दर्पण-पदार्थ</summary>

पद्अर्थ: गुर गजि = गणेश! सभु को = हरेक मनुष्य। जानै = पहचानता है (भाव, समझता है कि यह गणेश और शिव ही मुक्ति देने वाले और छीनने वाले हैं)। मुआ कबीरु = कबीर मर गया है स्वै भाव से, कबीर की मैं मेरी मिट गई है। रमत = स्मरण कर-कर के।5।15।
</details>

<details><summary>दर्पण-भाषार्थ</summary>

अर्थ: (हे कबीर!) कह: ‘हरेक मनुष्य गणेश और शिव को ही पहचानता है (भाव, हरेक मनुष्य यही समझ रहा है कि शिव मुक्ति दाता है और गणेश की नगरी मुक्ति छीनने वाली है); पर कबीर तो प्रभु का स्मरण कर करके स्वै भाव ही मिटा बैठा है (कबीर को ये पता करने की जरूरत ही नहीं रही कि उसकी क्या गति होगी)।5।15।
</details>

<details><summary>दर्पण-भाव</summary>

शब्द का भाव: किसी खास देश अथवा नगरी में मुक्ति नहीं मिल सकती। मुक्त वही है जो प्रभु का भजन करकेअपने अंदर से ‘मैं मेरी’ मिटा चुका है।15।
</details>

<details><summary>दर्पण-टिप्पनी</summary>

नोट: आम लोगों में यह वहिम पैदा किया हुआ है कि बनारस आदि तीर्थों पर शरीर त्यागने से मनुष्य को मुक्ति मिल जाती है। कबीर जी लोगों का यह भ्रम दूर करने के लिए अपनी आखिरी उम्र में बनारस छोड़ आए और मगहर आ बसे। मगहर के बारे में ये वहिम है कि ये धरती श्रापित है। जो यहां मरता है, वह गधे की जोनि में पड़ता है। मगहर गोरखपुर से 15मील पर है।
</details>

<details><summary>दर्पण-पदार्थ</summary>

पद्अर्थ: चोआ = इत्र। मरदन = मालिश। अंगा = (शरीर के) अंगों को। जलै = जल जाता है। काठ कै संगा = लकड़ियों के साथ।1।
</details>

<details><summary>दर्पण-भाषार्थ</summary>

अर्थ: (जिस शरीर के) अंगों को इत्र और चंदन मलते हैं, वह शरीर (आखिर को) लकड़ियों में डाल कर जलाया जाता है।1।
</details>

<details><summary>दर्पण-पदार्थ</summary>

पद्अर्थ: कवन बडाई = कौन सा बड़प्पन है? क्या मान करना हुआ? धरनि = धरती पर। परै = पड़ा रह जाता है। उरवारि = इसी तरफ ही, यहीं। न जाई = (साथ) नहीं जाता।1। रहाउ।
</details>

<details><summary>दर्पण-भाषार्थ</summary>

अर्थ: इस शरीर और धन पर क्या गुमान करना? ये यहाँ ही धरती पर पड़े रह जाते हैं (जीव के साथ) नहीं जाते।1। रहाउ।
</details>

<details><summary>दर्पण-पदार्थ</summary>

पद्अर्थ: दिन = दिन में सारा दिन। काम = काम काज। करहि = करते हैं। जि = जो मनुष्य। इकु खिनु = रक्ती भर भी, पल मात्र भी। न लेहि = नहीं लेते।2।
</details>

<details><summary>दर्पण-भाषार्थ</summary>

अर्थ: जो मनुष्य रात को सोए रहते हैं (भाव, रात सो के गुजार देते हैं), और दिन में (दुनियावी) काम-धंधे करते रहते हैं, पर एक पल मात्र भी प्रभु का नाम नहीं स्मरण करते।2।
</details>

<details><summary>दर्पण-पदार्थ</summary>

पद्अर्थ: हाथि = (उनके) हाथ मे। त = तो। डोर = (बाजों की) डोरें। मुखि = मुंह में। तंबोर = तंबोल, पान। कसि = कस के, जकड़ के। चोर = चोरों की तरह।3।
</details>

<details><summary>दर्पण-भाषार्थ</summary>

अर्थ: जो मनुष्य मुंह में तो पान चबा रहे हैं, और जिनके हाथ में (बाजों की) डोरियां हैं (भाव, जो शिकार आदि शुगल में उलझे रहते हैं), वे मरने के समय चोरों की तरह कस के बाँधे जाते हैं।3।
</details>

<details><summary>दर्पण-पदार्थ</summary>

पद्अर्थ: गुरमति = गुरु की मति ले के। रसि रसि = स्वाद ले ले के, बड़े प्रेम से। रामै राम = केवल राम को। रमत = स्मरण कर-कर के।4।
</details>

<details><summary>दर्पण-भाषार्थ</summary>

अर्थ: जो मनुष्य सतिगुरु की मति ले के बड़े प्रेम से प्रभु के गुण गाता है, वह केवल प्रभु को स्मरण कर-कर के सुख पाते हैं।4।
</details>

<details><summary>दर्पण-पदार्थ</summary>

पद्अर्थ: द्रिड़ाई = (हृदय में) दृढ़ करवाता है, जपाता है। हरि हरि सुगंध = हरि के नाम की खुशबू। बसाई = बसाता है।5।
</details>

<details><summary>दर्पण-भाषार्थ</summary>

अर्थ: प्रभु अपनी मेहर करके जिसके हृदय में अपना नाम बसाता है, उसमें वह ‘नाम’ की खुशबू भी बसा देता है।5।
</details>

<details><summary>दर्पण-पदार्थ</summary>

पद्अर्थ: रे अंधा = हे अंधे मनुष्य! चेति = याद कर। सति = सदा अटल रहने वाला, स्थिर ना रहने वाला।6।16।
</details>

<details><summary>दर्पण-भाषार्थ</summary>

अर्थ: कबीर कहता है: हे अज्ञानी जीव! प्रभु को स्मरण कर; प्रभु ही सदा स्थिर रहने वाला है, बाकी सारा जंजाल नाश हो जाने वाला है।6।16।
</details>

<details><summary>दर्पण-भाव</summary>

शब्द का भाव: ये शरीर, ये धन-पदार्थ, ये राज-रंग -कोई भी अंत समय मनुष्य के काम नहीं आ सकते। बल्कि, ज्यों-ज्यों जीव इन पदार्थों के मोह में उलझते हैं, त्यों-त्यों आखिर के समय ज्यादा दुखी होते हैं। प्रभु का एक ‘नाम’ ही सदा सहाई है। जिस पर प्रभु मेहर करे, उसे ‘नाम’ गुरु-दर से मिलता है।
</details>

<details><summary>दर्पण-टिप्पनी</summary>

नोट: दुनिया की असारता के साधारण बयान में, मरे मनुष्य के सिर्फ जलाए जाने का जिक्र साबित करता है कि कबीर जी हिन्दू घर में जन्में-पले थे। ‘बोली’ भी सारी हिन्दुओं वाली प्रयोग करते हैं।
</details>

<details><summary>दर्पण-पदार्थ</summary>

पद्अर्थ: उलटि = पलट के, बदल के। बिनसे = नाश हो गए हैं, दूर हो गये हैं। बिसराम = डेरा, ठिकाना। भए हैं = हो गए हैं, बन गए हैं। मीता = मित्र, सज्जन। साकत = ईश्वर से टूटे हुए जीव। सुजन = भले, गुरमुख। चीता = अंतर आतमे।1।
</details>

<details><summary>दर्पण-भाषार्थ</summary>

अर्थ: जमों से बदल के प्रभु (का रूप) हो गए हैं (भाव, पहले जो मुझे जम-रूप दिखते थे, अब वे प्रभु का रूप दिखाई देते हैं), मेरे दुख दूर हो गए हैं और सुखों ने (मेरे अंदर) डेरा आ जमाया है। जो पहले वैरी थे, अब वे सज्जन बन गए हैं (भाव, जो इंद्रियां पहले विकारों की तरफ जा के वैरियों वाला काम कर रही थीं, अब वही भली ओर ले जा रही हैं); पहले ये ईश्वर से टूटे हुए थे, अब उलट के अंतर-आतमे गुरमुख बन गए हैं।1।
</details>

<details><summary>दर्पण-पदार्थ</summary>

पद्अर्थ: मोहि = मैं। कुसल = सुख शांति, आनंद। जानिआ = जान लिया।1। रहाउ।
</details>

<details><summary>दर्पण-भाषार्थ</summary>

अर्थ: अब मुझे सारे सुख आनंद प्रतीत हो रहे हैं; जब का मैंने प्रभु को पहचान लिया है (प्रभु से सांझ डाल ली है) तब से ही (मेरे अंदर) ठंड पड़ गई हैं1। रहाउ।
</details>

[[0327]]
<details><summary>दर्पण-पदार्थ</summary>

पद्अर्थ: तन महि = शरीर में। होती = होती थीं। कोटि उपाधि = करोड़ों बखेड़े (विकारों के)। उलटि = पलट के। भई = हो गए हैं। सहजि = सहज में, अडोल अवस्था में, प्रभु के नाम रस में। समाधि = समाधि लगाए रखने के कारण, जुड़े रहने के कारण। आपु = अपने आप को। आपै आप = प्रभु ही प्रभु (दिखाई दे रहा है)। न बिआपै = व्याप नहीं सकता, अपना दबाव नहीं डाल सकता।2।
</details>

<details><summary>दर्पण-भाषार्थ</summary>

अर्थ: (मेरे शरीर में विकारों के) करोड़ों बखेड़े थे; प्रभु के नाम-रस में जुड़े रहने के कारण वे सारे पलट के सुख बन गए हैं। (मेरे मन ने) अपने असल स्वरूप को पहचान लिया है (अब इसे) प्रभु ही प्रभु दिखाई दे रहा है, रोग और तीनों ताप (अब) छू नहीं सकते।2।
</details>

<details><summary>दर्पण-पदार्थ</summary>

पद्अर्थ: उलटि = अपने पहले वाले स्वभाव से हट के, विकारों वाली वादी छोड़ के। सनातनु = पुराना, पुरातन, आदि, जो यह पहले पहल था; (अपने असल रूप में, प्रभु का रूप)। जानिआ = जाना, समझ पड़ी। जीवत मूआ = जीता ही मर गया, दुनिया में बसता हुआ भी दुनिया से निराश हो गया हूँ, लीन हो गया हूँ, मस्त हूँ। डरउ = डरता हूँ। अवर = और लोगों को।3।17।
</details>

<details><summary>दर्पण-भाषार्थ</summary>

अर्थ: अब मेरा मन (अपने पहले विकारों वाले स्वभाव से) हट के प्रभु का रूप हो गया है; (इस बात की) तब समझ आई है जब (यह मन) माया में विचरता हुआ भी माया के मोह से ऊँचा हो गया है।  
हे कबीर! (अब बेशक) कह: मैं आत्मिक आनंद में अडोल अवस्था में जुड़ा हुआ हूँ; ना मैं खुद किसी और से डरता हूँ और ना ही और लोगों को डराता हूँ।3।17।
</details>

<details><summary>दर्पण-भाव</summary>

शब्द का भाव: जब नाम स्मरण कर-कर के प्रभु के चरणों में जीव का चिक्त जुड़ जाए, तब ये सुखी हो जाता है, मन माया के विकारों की तरफ से हट जाता है, और माया में बरतता (रहता) हुआ भी माया के मोह में नहीं फंसता।17।
</details>

<details><summary>दर्पण-टिप्पनी</summary>

नोट: इस शब्द के शीर्षक के शब्द ‘तुके’ के नीचे एक छोटा सा अंक ‘2’ है। ये दो शब्द (नं: 17 और18) ऐसे हैं, जिनके हरेक ‘बंद’ में चार-चार तुकें हैं।
</details>

<details><summary>दर्पण-पदार्थ</summary>

पद्अर्थ: पिंड = शरीर, शरीर का मोह, देह अध्यास। पिंडि मूऐ = शरीर के मरने से, शरीर के मोह के मरने से, देह अध्यास दूर होने से। जीउ = आत्मा। किह घरि = किस घर में, कहाँ? सबदि = (गुरु के) शब्द द्वारा, शब्द की इनायत से। अतीति = अतीत में, उस प्रभु में जो अतीत है जो माया के बंधनों से परे है। अनाहदि = अनाहद में, बेअंत प्रभु में। राता = रता रहता है, मस्त रहता है। जिनि = जिस मनुष्य ने। तिनहि = उसी (मनुष्य) ने। गूँगे मनु = गूँगे का मन।1।
</details>

<details><summary>दर्पण-भाषार्थ</summary>

अर्थ: (प्रश्न:) शरीर का मोह दूर होने से आत्मा कहाँ टिकती है? (भाव, पहले तो जीव अपने शरीर के मोह के कारण माया में मस्त रहता है, जब ये मोह दूर हो जाए, तब जीव की तवज्जो कहाँ जुड़ी रहती है?) (उक्तर:) (तब आत्मा) सतिगुरु के शब्द की इनायत से उस प्रभु में जुड़ा रहता है जो माया के बंधनों से परे है और बेअंत है। (पर) जिस मनुष्य ने प्रभु को (अपने अंदर) जाना है उसने ही उसको पहचाना है, जैसे गूँगे का मन शक्कर में पतीजता है (कोई और उस स्वाद को नहीं समझता, किसी और को वह समझा भी नहीं सकता)।1।
</details>

<details><summary>दर्पण-पदार्थ</summary>

पद्अर्थ: कथै = बता सकता है। बनवारी = जगत-रूप बन का मालिक प्रभु (खुद ही अपनी कृपा करके)। मन रे = हे मन! पवन द्रिढ़ु = श्वासों की संभाल (भाव,श्वासों को खाली ना जाने दे) स्वास स्वास नाम जप। सुखमन नारी = (यही है) सुखमना नाड़ी (का अभ्यास) (प्राणायाम का अभ्यास करने वाले जोगी तो बाई नासिका के रास्ते साँस ऊपर खींच के दोनों भरवटों के बीच माथे में सुखमन नाड़ी में टिकाते हैं और, फिर दाई नासिका के रास्ते उतार देते हैं कबीर जी इस साधन की जगह गुरु की शरण पड़ कर स्वास-स्वास नाम जपने की हिदायत करते हैं)।1। रहाउ।
</details>

<details><summary>दर्पण-भाषार्थ</summary>

अर्थ: ऐसा ज्ञान प्रभु खुद ही प्रगट करता है (भाव, प्रभु से मिलाप वाला ये स्वाद प्रभु खुद ही बख्शता है, इसलिए) हे मन! स्वास-स्वास नाम जप, यही है सुखमना नाड़ी का अभ्यास।1। रहाउ।
</details>

<details><summary>दर्पण-पदार्थ</summary>

पद्अर्थ: करहु = धारण करो। जि = कि। बहुरि = फेर, दूसरी बार। पदु = दर्जा, ठिकाना। रमहु = रम जाओ, भोगो। न रवना = भोगने की आवश्यक्ता ना रहे।2।
</details>

<details><summary>दर्पण-भाषार्थ</summary>

अर्थ: ऐसा गुरु धारण करो कि दूसरी बार गुरु धारण करने की जरूरत ना रहे; (भाव, पूरे गुरु की चरणी लगो); उस ठिकाने का आनंद लो कि किसी और स्वाद को भोगने की चाह ही ना रहे; ऐसी तवज्जो जोड़ो कि फिर (और कहीं) जोड़ने की जरूरत ही ना रहे; इस तरह मरो (भाव, स्वै भाव दूर करो कि) फिर (जनम) मरण में पड़ना ही ना पड़े।2।
</details>

<details><summary>दर्पण-पदार्थ</summary>

पद्अर्थ: उलटी = उलटाई है, मन की रुचि दुनिया से मोड़ ली है। गंगा जमुन मिलावउ = (इस तरह) मैं गंगा और जमुना को मिला रहा हूँ (भाव, जो संगम मैंने अपने अंदर बनाया हुआ है वहाँ त्रिवेणी वाला पानी नहीं है)। नावउ = मैं नहा रहा हूँ, स्नान कर रहा हूँ।
</details>

<details><summary>दर्पण-टिप्पनी</summary>

नोट: ‘नाव्उ’ में अक्षर ‘न’ के नीचे आधा ‘ह’ है (न्हावउ)।
</details>

<details><summary>दर्पण-पदार्थ</summary>

लोचा = लाचन से, आखों से। समसरि = एक जैसा (सबको देखता हूँ)। बिउहारा = बर्ताव, अमल, वरतारा। ततु = असलियत, परमात्मा। बीचारि = स्मरण करके। अवरि = और। बीचारा = विचारें, सोचें।3।
</details>

<details><summary>दर्पण-भाषार्थ</summary>

अर्थ: मैंने अपने मन की रुचि को पलट दिया है (इस तरह) मैं गंगा और जमुना को मिला रहा हूँ (भाव, अपने अंदर तृवेणी का संगम बना रहा हूँ); (इस उद्यम से) मैं उस मन-स्वरूप (तृवेणी) संगम में स्नान कर रहा हूँ जहाँ (गंगा-जमुना-सरस्वती वाला) जल नहीं है; (अब मैं) इन आँखों से (सब को) एक सा देख रहा हूँ- ये मेरा व्यवहार है। एक प्रभु को स्मरण करके मुझे अब और विचारों की जरूरत नहीं रही।3।
</details>

<details><summary>दर्पण-पदार्थ</summary>

पद्अर्थ: अपु = जल। तेजु = हवा। ऐसी = ऐसी। रहत = रहन-सहन, जिंदगी गुजारने का तरीका। रहउ = मैं रहता हूँ। हरि पासा = हरि के पास, प्रभु के चरणों में जुड़ के। धिआवउ = मैं स्मरण कर रहा हूँ। तितु घरि = उस घर में। जाउ = मैं चला गया हूँ, पहुँच गया हूँ। जि = कि। न आवउ = नहीं आऊँगा, आना नहीं पड़ेगा।4।18।
</details>

<details><summary>दर्पण-भाषार्थ</summary>

अर्थ: प्रभु के चरणों में जुड़ के मैं इस तरह का रहन-सहन (रहने की शैली) रह रहा हूँ, जैसे पानी, आग, हवा, धरती और आकाश (भाव, इन तत्वों के शीतलता आदि सब गुणों की तरह मैंने भी सब गुण धारण किए हैं)। कबीर कहता है: मैं माया से रहित प्रभु को स्मरण कर रहा हूँ, (स्मरण करके) उस घर (सहज अवस्था) में पहुँच गया हूँ कि फिर (पलट के वहाँ) आना नहीं पड़ेगा।4।18।
</details>

<details><summary>दर्पण-भाव</summary>

शब्द का भाव: प्रभु की कृपा से जो मनुष्य पूरन गुरु का उपदेश ले के स्मरण करता है, वह सदा अपने अंतर-आत्मे नाम-अंमृत में डुबकी लगाए रखता है और सदा प्रभु में जुड़ा रहता है।18।
</details>

<details><summary>दर्पण-पदार्थ</summary>

पद्अर्थ: कंचन सिउ = सोने से, सोना दे के, सोने के बदले। पाईऐ नही = नहीं मिलता। तोलि = तोल के। दे = दे के। मोलि = मुल्य की जगह, मोल।1।
</details>

<details><summary>दर्पण-भाषार्थ</summary>

अर्थ: शुद्ध सोना तोल के बदले में ईश्वर नहीं मिलता, मैंने तो बतौर मूल्य अपना मन दे के ईश्वर को पाया है।1।  
अर्थ: अब तो मुझे यकीन हो गया है कि ईश्वर मेरा अपना ही है, सहज ही मेरे मन में ये बात गाँठ की तरह बंध गई है।1। रहाउ।
</details>

<details><summary>दर्पण-पदार्थ</summary>

पद्अर्थ: मोहि = मैं। अपुना करि = निश्चय से अपना। सहज सुभाइ = सहज से ही, बिना यत्न किए। घरि = घर में, हृदय में।2।
</details>

<details><summary>दर्पण-भाषार्थ</summary>

अर्थ: जिस ईश्वर के गुण बता-बता के ब्रहमा ने (भी) अंत ना पाया, वह ईश्वर मेरे भजन के कारण सहज स्वभाव ही मुझे मेरे हृदय में आ के मिल गया है।2।
</details>

<details><summary>दर्पण-पदार्थ</summary>

पद्अर्थ: चंचल = चुलबुलापन। मति = अकल, बुद्धि। तिआगी = त्याग दी है, छोड़ दी है। केवल = निरी। निज भागी = मेरे हिस्से आई है।3।
</details>

<details><summary>दर्पण-भाषार्थ</summary>

अर्थ: हे कबीर! (अब) कह: मैंने चंचल स्वभाव छोड़ दिया है, (अब तो) निरी ईश्वर की भक्ति ही मेरे हिस्से आई हुई है।3।19।
</details>

<details><summary>दर्पण-भाव</summary>

शब्द का भाव: धन-पदार्थ आदि के बदले ईश्वर नहीं मिल सकता। जिस मनुष्य ने स्वैभाव दूर किया है, उसे आत्मिक अडोलता में आ मिला है, वह मनुष्य मन की चंचलता त्याग के सदा स्मरण में जुड़ा रहता है।19।
</details>

<details><summary>दर्पण-टिप्पनी</summary>

नोट: इस शब्द के शीर्षक के शब्द ‘तिपदे’ के नीचे छोटा सा अंक ‘15’ है। इस का भाव ये है कि शब्द नं: 19 से 33 तक के 15 शब्द तीन-तीन बंदों (पदों) वाले हैं।
</details>

<details><summary>दर्पण-पदार्थ</summary>

पद्अर्थ: जिह मरनै = जिस मौत से। तरासिआ = त्रास किया, डरा दिया। गुर सबदि = गुरु के शब्द (की इनायत) से। प्रगासिआ = प्रगट हो गया है, उसका असली रूप दिखाई दिया है, मालूम हो गया है कि असल में ये क्या है।1।
</details>

<details><summary>दर्पण-भाषार्थ</summary>

अर्थ: जिस मौत ने सारा संसार डराया हुआ है, गुरु के शब्द की इनायत से मुझे समझ आ गई है कि वह मौत असल में क्या चीज है।1।
</details>

<details><summary>दर्पण-पदार्थ</summary>

पद्अर्थ: मरउ = मैं मरूँ, जनम मरण में पड़ूँ। मरनि = मरने में, मौत में, संसारिक मोह की मौत में, स्वै भाव की मौत में। मरि मरि जाते = सदा मरते खपते हैं।1। रहाउ।
</details>

<details><summary>दर्पण-भाषार्थ</summary>

अर्थ: अब मैं जनम-मरण के चक्कर में क्यूँ पड़ूंगा? (भाव, नहीं पड़ूंगा) (क्योंकि) मेरा मन स्वै भाव की मौत में पतीज गया है। (केवल) वह मनुष्य सदा पैदा होते मरते रहते हैं जिन्होंने प्रभु को नहीं पहचाना (प्रभु से सांझ नहीं डाली)।1। रहाउ।
</details>

<details><summary>दर्पण-पदार्थ</summary>

पद्अर्थ: मरनो मरनु = मौत आ जानी है, मर जाना है। सभु कोई = हरेक जीव। सहजे = सहज अडोलता में, स्थिर चिक्त हो के। मरै = मरता है, माया की ओर से मरता है, दुनियां की ख्वाहिशों से बेपरवाह हो जाता है। अमरु = मरने से रहित, सदा जिंदा। सोई = वह मनुष्य।2।
</details>

<details><summary>दर्पण-भाषार्थ</summary>

अर्थ: (दुनिया में) हरेक जीव ‘मौत मौत’ कह रहा है (भाव, हरेक जीव मौत से घबरा रहा है), (पर जो मनुष्य) अडोलता में (रह के) दुनियां की ख्वाहिशों से बेपरवाह हो जाता है वह अमर हो जाता है (उसे मौत डरा नहीं सकती)।2।
</details>

<details><summary>दर्पण-पदार्थ</summary>

पद्अर्थ: मनि = मन में। भइआ = हुआ है, उपजा है, पैदा हो गया है। अनंदा = खुशी, खिड़ाव। भरमु = भुलेखा, शक। रहिआ = बाकी रह गया है, टिक गया है। परमानंदा = परम आनंद, परम सुख, बड़ी से बड़ी खुशी।3।
</details>

<details><summary>दर्पण-भाषार्थ</summary>

अर्थ: हे कबीर! कह: (गुरु की कृपा से मेरे) मन में आनंद पैदा हो गया है, मेरा भुलेखा दूर हो चुका है, और परम सुख (मेरे हृदय में) टिक गया है।3।20।
</details>

<details><summary>दर्पण-भाव</summary>

शब्द का भाव: जो मनुष्य प्रभु का स्मरण करते हैं उन्हें मौत का डर नहीं रहता, बाकी सारा जहान मौत से डर रहा है।20।
</details>

<details><summary>दर्पण-पदार्थ</summary>

पद्अर्थ: कत = कहाँ। ठउर = जगह। मूलु = जड़ी बूटी, दवाई। कत = कहाँ? लावउ = मैं लगाऊँ। खोजत = तलाश करके। तन महि = शरीर में। न पावउ = मैं नहीं तलाश सकता।1।
</details>

<details><summary>दर्पण-भाषार्थ</summary>

अर्थ: तलाश करते हुए भी शरीर में कहीं (ऐसी खास) जगह मुझे नहीं मिली (जहाँ विरह की पीड़ा बताई जा सके); (शरीर में) कहीं (ऐसी) जगह नहीं है, (तो फिर) मैं दवा कहाँ इस्तेमाल करूँ? (भाव, कोई बाहरी दवा प्रभु से विछोड़े का दुख दूर करने के समर्थ नहीं है)।1।
</details>

<details><summary>दर्पण-पदार्थ</summary>

पद्अर्थ: सु = वह मनुष्य। लागी होइ = (जिसे) लगी हुई हो। पीर = पीड़ा। राम भगति = प्रभु की भक्ति। अनीआले = तेज धार वाले, नुकीले।1। रहाउ।
</details>

<details><summary>दर्पण-भाषार्थ</summary>

अर्थ: प्रभु की भक्ति तीखे तीर हैं, जिसे (इन तीरों के लगे हुए के जख्म की) दर्द हो रही हो वही जानता है (कि ये पीड़ा कैसी होती है)।1। रहाउ।
</details>

<details><summary>दर्पण-पदार्थ</summary>

पद्अर्थ: एक भाइ = एक (प्रभु) के प्यार में (भाउ = प्यार। भाइ = प्यार में)। देखउ = मैं देखता हूँ। सभ नारी = सारी जीव स्त्रीयां। किआ जानउ = मैं क्या जानूं, मुझे क्या पता? सह प्यारी = पति की प्यारी।2।
</details>

<details><summary>दर्पण-भाषार्थ</summary>

अर्थ: मैं सभी जीव-स्त्रीयों को एक प्रभु के प्यार में देख रहा हूँ (पर) मैं क्या जानूं कि कौन सी (जीव-स्त्री) प्रभु पति की प्यारी है।2।
</details>

<details><summary>दर्पण-पदार्थ</summary>

पद्अर्थ: जा कै मसतकि = जिसके माथे पर। भागु = अच्छे लेख। ता कउ = उस जीव-स्त्री को। सभ परहरि = सभी को छोड़ के। सुहागु = पति परमात्मा।3।
</details>

<details><summary>दर्पण-भाषार्थ</summary>

अर्थ: हे कबीर! कह: जिस (जिज्ञासु) जीव-सत्री के माथे पे बढ़िया लेख हैं (जिसके भाग्य अच्छे हैं), पति प्रभु और सभी को छोड़ के उसे आ मिलता है (भाव, औरों से ज्यादा उससे प्यार करता है और उसका बिरह का दुख दूर हो जाता है)।3।21।
</details>

<details><summary>दर्पण-भाव</summary>

शब्द का भाव: देखने को तो सब जीव प्रभु से मिलने का उद्यम कर रहे हैं, पर प्रभु मिलता उसी भाग्यशाली को है, जिसका हृदय प्रेम से भेदा जाता है।21।
</details>

[[0328]]
<details><summary>दर्पण-पदार्थ</summary>

पद्अर्थ: जा कै = जिसके हृदय रूप घर में। हरि सा = परमात्मा जैसा (भाव, परमात्मा स्वयं)। ठाकुरु = मालिक। भाई = हे भाई! अनंत = अनेक बार। पुकारणि जाई = बुलाने के लिए जाती है (अपना आप भेट करती है)।1।
</details>

<details><summary>दर्पण-भाषार्थ</summary>

अर्थ: हे सज्जन! जिस मनुष्य के हृदय रूपी घर में प्रभु मालिक खुद मौजूद है, मुक्ति उसके आगे अपना आप अनेक बार भेटा करती है।1।
</details>

<details><summary>दर्पण-पदार्थ</summary>

पद्अर्थ: अब = अब। कहु = कह। राम = हे प्रभु! तोरा = तेरा। काहू का = किसी और का। कवनु = कौन सा, क्या? निहोरा = अहसान।1। रहाउ।
</details>

<details><summary>दर्पण-भाषार्थ</summary>

अर्थ: (हे कबीर! प्रभु की हजूरी में) अब कह: हे प्रभु! जिस मनुष्य को एक तेरा आसरा है उसे अब किसी की खुशामद (करने की जरूरत) नहीं है।1। रहाउ।
</details>

<details><summary>दर्पण-पदार्थ</summary>

पद्अर्थ: जा कै भार = जिस (प्रभु) के आसरे। काहे न = क्यूं ना? प्रतिपार = पालना।2।
</details>

<details><summary>दर्पण-भाषार्थ</summary>

अर्थ: जिस प्रभु के आसरे तीनों लोक हैं, वह (तेरी) पालना क्यूँ ना करेगा?।2।
</details>

<details><summary>दर्पण-पदार्थ</summary>

पद्अर्थ: बुधि = अकल, सोच। बीचारी = विचारी है, सोची है। जउ = यदि, अगर। बिखु = विष, जहर। महतारी = माँ। बसु = वश, जोर।3।
</details>

<details><summary>दर्पण-भाषार्थ</summary>

अर्थ: हे कबीर! कह: हमने एक सोच सोची है (वह ये है कि) अगर माँ ही जहर देने लगे तो (पुत्र का) कोई जोर नहीं चल सकता।3।22।
</details>

<details><summary>दर्पण-पदार्थ</summary>

पद्अर्थ: होइ कैसे = कैसे हो सकती है? कैसे कह सकती है? सत = स्वच्छ आचरण। नारि = स्त्री। पंडित = हे पंडित! बीचारि = विचार करके।1।
</details>

<details><summary>दर्पण-भाषार्थ</summary>

अर्थ: हे पंडित! मन में विचार के देख, भला सत्य-धर्म के बिना कोई स्त्री सती कैसे बन सकती है?।1।
</details>

<details><summary>दर्पण-पदार्थ</summary>

पद्अर्थ: बधै = बन सकता है। सनेहु = प्यार। रसु = माया का स्वाद।1। रहाउ।
</details>

<details><summary>दर्पण-भाषार्थ</summary>

अर्थ: (इसी तरह हृदय में) प्रीति के बिना (प्रभु पति से) प्यार कैसे बन सकता है? जब तक (मन में) माया का चस्का है, तब तक (पति परमात्मा से) प्यार नहीं हो सकता।1। रहाउ।
</details>

<details><summary>दर्पण-पदार्थ</summary>

पद्अर्थ: साहनि = शाह की बीवी, प्रभू = शाह की स्त्री, माया। सतु करै = सत्य समझता है। जीअ = हृदय में। रमये कउ = राम को।2।
</details>

<details><summary>दर्पण-भाषार्थ</summary>

अर्थ: जो मनुष्य माया को ही अपने दिल में सत्य समझता है वह प्रभु को सपने में भी (भाव, कभी भी) नहीं मिल सकता।2।
</details>

<details><summary>दर्पण-पदार्थ</summary>

पद्अर्थ: सउपि = सौंपे, हवाले कर दे। सुहागनि = सुहाग वाली, भाग्यशाली।3।
</details>

<details><summary>दर्पण-भाषार्थ</summary>

अर्थ: कबीर कहता है: वह (जीव-) स्त्री भाग्यशाली है जो अपना तन-मन-धन-घर और शरीर (अपने पति के) हवाले कर देती है।3।23।
</details>

<details><summary>दर्पण-भाव</summary>

शब्द का भाव: माया का मोह त्यागने से ही प्रभु के चरणों में प्यार बन सकता है। दोनों इकट्ठे नहीं टिक सकते।
</details>

<details><summary>दर्पण-पदार्थ</summary>

पद्अर्थ: बिखिआ = माया। सगल = सारा। बिआपिआ = ग्रसा हुआ, दबा हुआ।1।
</details>

<details><summary>दर्पण-भाषार्थ</summary>

अर्थ: सारा जहान ही माया के (प्रभाव तले) दबा हुआ है; माया सारे ही कुटंब को (सारे ही जीवों को) डुबोए बैठी है।1।
</details>

<details><summary>दर्पण-पदार्थ</summary>

पद्अर्थ: नाव = बेड़ी। चउड़ि = खुली जगह, खुले मैदान में। बोड़ी = डुबाई। बिखिआ संगि = माया के साथ।1। रहाउ।
</details>

<details><summary>दर्पण-भाषार्थ</summary>

अर्थ: हे मनुष्य! तूने (अपनी जिंदगी की) बेड़ी क्यूँ खुली जगह पर डुबो ली है? तूने प्रभु से प्रीति तोड़ के माया के साथ गाँठी हुई है।1। रहाउ।
</details>

<details><summary>दर्पण-पदार्थ</summary>

पद्अर्थ: सुरि = देवते। नर = मनुष्य। दाधे = जल गए। निकटि = नजदीक। पीवसि न = नहीं पीता। झागि = मुश्किल से गुजर के, उद्यम करके।2।
</details>

<details><summary>दर्पण-भाषार्थ</summary>

अर्थ: (सारे जगत में माया की तृष्णा की) आग लगी हुई है (जिस में) देवते और मनुष्य जल रहे हैं। (इस आग को शांत करने के लिए नाम-रूपी) पानी भी नजदीक ही है पर (यह) पशु (जीव) कोशिश करके पीता नहीं है।2।
</details>

<details><summary>दर्पण-पदार्थ</summary>

पद्अर्थ: चेतत चेतत = याद करते करते, स्मरण करने से। निकसिओ = निकल आया। निरमलु = साफ़। कथत = कहता है।3।
</details>

<details><summary>दर्पण-भाषार्थ</summary>

अर्थ: कबीर कहता है: (वह नाम-रूपी) पानी स्मरण करते करते ही (मनुष्य के दिल में) प्रगट होता है, और वह (अमृत) जल पवित्र होता है, (तृष्णा की आग उसी जल से बुझ सकती है)।3।24।
</details>

<details><summary>दर्पण-भाव</summary>

शब्द का भाव: वह तृष्णा की आग जिसमें सारा जगत जल रहा है, केवल प्रभु के नाम रूपी अमृत के साथ ही बुझ सकती है। सो, हर समय नाम ही स्मरण करो।24।
</details>

<details><summary>दर्पण-पदार्थ</summary>

पद्अर्थ: जिह कुलि = जिस कुल में। बिधवा = ठंडी। कस = क्यूं? महतारी = माँ।1।
</details>

<details><summary>दर्पण-भाषार्थ</summary>

अर्थ: जिस कुल में ज्ञान की विचार करने वाला (कोई) पुत्र नहीं (पैदा हुआ) उसकी माँ रंडी क्यों ना हो गई?।1।
</details>

<details><summary>दर्पण-पदार्थ</summary>

पद्अर्थ: राम भगति = प्रभु की बंदगी। साधी = की। जनमत = पैदा होते ही। अपराधी = पापी।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य ने प्रभु की बँदगी नहीं की, वह अपराधी पैदा होते ही मर क्यों नहीं गया?।1।रहाउ।
</details>

<details><summary>दर्पण-पदार्थ</summary>

पद्अर्थ: मचु मचु = बहुत सारे। कीन = क्यूँ? बुडभुज रूप = डुडे की तरह। मझिआ = में।2।
</details>

<details><summary>दर्पण-भाषार्थ</summary>

अर्थ: (संसार में) कई गर्भ छन गए हैं, ये (बंदगी-हीन चंदरा) क्यूँ बच रहा? (बंदगी से वंचित यह) जगत में एक कोढ़ी जी रहा है।2।
</details>

<details><summary>दर्पण-पदार्थ</summary>

पद्अर्थ: कुबज = कुब्बा। कुरूप = भद्दे रूप वाले, बद्शकल।3।
</details>

<details><summary>दर्पण-भाषार्थ</summary>

अर्थ: हे कबीर! (बेशक) कह: जो मनुष्य नाम से वंचित हैं, वे (चाहे देखने में) सुंदर रूप वाले हैं (पर असल में) कुब्बे और बद्शकल हैं।3।24।
</details>

<details><summary>दर्पण-भाव</summary>

शब्द का भाव: जो मनुष्य परमात्मा की बंदगी नहीं करता, वह बाहर से देखने में चाहे सुंदर हो, पर उसकी आत्मा मलीन होने के कारण जगत में उसका आना व्यर्थ है।25।
</details>

<details><summary>दर्पण-पदार्थ</summary>

पद्अर्थ: लेहि = लेते हैं। सद = सदा। बलिहारै जाउ = मैं सदके जाता हूँ।1।
</details>

<details><summary>दर्पण-भाषार्थ</summary>

अर्थ: जो मनुष्य मालिक प्रभु का नाम स्मरण करते हैं, मैं सदा उनके सदके जाता हूँ।1।
</details>

<details><summary>दर्पण-पदार्थ</summary>

पद्अर्थ: निरमलु = पवित्र। भाई = भ्राता। भावै = प्यारा लगता है।1। रहाउ।
</details>

<details><summary>दर्पण-भाषार्थ</summary>

अर्थ: जो भाई प्रभु के सुंदर गुण गाता है, वह पवित्र है, और वह मेरे मन को प्यारा लगता है।1। रहाउ।
</details>

<details><summary>दर्पण-पदार्थ</summary>

पद्अर्थ: जिह घट = जिस मनुष्यों के हृदयों में। रहिआ भरपूरि = नाकोनाक भरा हुआ है, प्रगट हो गया है। पग = पैर। पंकज = (पंक = कीचड़, ज = पैदा हुआ), कीचड़ में से पैदा हुआ, कँवल फूल। धूरि = धूल।2।
</details>

<details><summary>दर्पण-भाषार्थ</summary>

अर्थ: जिस मनुष्यों के हृदय में प्रभु प्रगट हो गया है, उनके कमल फूल जैसे (सुंदर) चरणों की हम धूल हैं (भाव, चरणों से सदके हैं)।2।
</details>

<details><summary>दर्पण-पदार्थ</summary>

पद्अर्थ: धीरु = धैर्य वाला। सहजि = सहिज में, अडोल अवस्था में रह के। रमै = स्मरण करता है।3।
</details>

<details><summary>दर्पण-भाषार्थ</summary>

अर्थ: कबीर चाहे जाति का जुलाहा है, पर मति का धैर्यवान है (क्योंकि) अडोलता में रह के (प्रभु के) गुण गाता है।3।26।
</details>

<details><summary>दर्पण-भाव</summary>

शब्द का भाव: किसी भी जाति का हो, जो मनुष्य प्रभु के गुण गाता है, उसका मन पवित्र हो जाता है।26।
</details>

<details><summary>दर्पण-पदार्थ</summary>

पद्अर्थ: गगन = आकाश, दसवाँ द्वार। गगनि = आकाश में से, दसवें द्वार में से। गगनि भाठी = दसवाँ-द्वार रूपी भट्ठी में से। रसाल = रसीला, स्वादिष्ट। चुऐ = चू रहा है (अमृत)। संचि = एकत्र करके। काठी = लकड़ियां। तनु = शरीर, शरीर की ममता, देह अध्यास।1।
</details>

<details><summary>दर्पण-भाषार्थ</summary>

अर्थ: मेरी गगन-रूपी भट्ठी में से स्वादिष्ट अमृत चू रहा है (भाव, ज्यों ज्यों मेरा मन प्रभु की याद में जुड़ता है, उस याद में जुड़े रहने की एक-तार लगन, जैसे अमृत की धार निकलनी शुरू हो जाती है), उस उच्च नाम-रस को एकत्र करने के कारण शरीर (की ममता) लकड़ियों का काम कर रही है (भाव, शरीर की ममता जल गई है)।1।
</details>

<details><summary>दर्पण-पदार्थ</summary>

पद्अर्थ: उआ कउ = उस मनुष्य को। सहज = कुदरती तौर पर। मतवारा = मतवाला, मस्त। गिआन बीचारा = ज्ञान के विचार के द्वारा।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य ने ज्ञान के विचार के द्वारा (भाव, तवज्जो माया से ऊूंची करके) राम-रस पीया है, उसे कुदरती तौर पे (भाव, स्वभाविक ही) मस्त हुआ हुआ कहते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: सहज = सहज अवस्था में, अडोलता। कलालनि = शराब पिलाने वाली। जउ = जब। माते = मस्त हो के। अनदिनु = हर रोज। जाई = गुजरता है, बीतता है।2।
</details>

<details><summary>दर्पण-भाषार्थ</summary>

अर्थ: जब सहज अवस्था-रूप शराब पिलाने वाली आ मिलती है तब आनंद में मस्त हो के (उम्र का) हरेक दिन बीतता है (भाव, नाम स्मरण करते हुए मन में एक ऐसी हालत पैदा होती है जहाँ मन माया के झोकों में डोलता नहीं। इस हालत को सहज अवस्था कहते हैं; ये सहज अवस्था जैसे, एक कलालिन है, जो नाम का नशा दिए जाती है; इस नशे से विछुड़ने को चित्त नहीं करता, और बार-बार नाम की लगन में ही टिका रहता है)।2।
</details>

<details><summary>दर्पण-पदार्थ</summary>

पद्अर्थ: चीनत = देख देख के, आनंद ले के, परख परख के। तौ = तब। अनभउ = प्रकाश, ज्ञान, अंदरूनी प्रकाश।3।
</details>

<details><summary>दर्पण-भाषार्थ</summary>

अर्थ: हे कबीर! कह: (इस तरह) आनंद ले ले के जब मैंने अपना मन निरंकार के साथ जोड़ा, तब मुझे अंदरूनी रौशनी मिल गई।3।27।
</details>

<details><summary>दर्पण-भाव</summary>

शब्द का भाव: (नाम जपने की इनायत): नाम स्मरण करते स्मरण करते मन माया में डोलने से हट जाता है, नाम में जुड़े रहने की लगन बढ़ती जाती है, शरीर का मोह मिट जाता है, और मानव जीवन की अस्लियत की असल सूझ पड़ जाती है।27।
</details>

<details><summary>दर्पण-टिप्पनी</summary>

नोट: शब्द का केंद्रिय भाव ‘रहाउ’ की पंक्ति में होता है। यहाँ कहा है कि जो मनुष्य सदा नाम स्मरण करता है वह एक ऐसी दशा में पहुँचता है जहाँ उसका मन माया में डोलता नहीं। इस अवस्था में ज्यों ज्यों वह प्रभु की याद में जुड़ता है, त्यों त्यों हिलोरे आते हैं, मस्ती सी चढ़ती है।  
जोगी लोग शराब पी के समाधि लगाते थे, पर कबीर जी ने उस साधन की यहाँ निंदा की है; और स्मरण को ही प्रभु चरणों में जुड़ने का सबसे ऊूंचा तरीका बताया है।
</details>

<details><summary>दर्पण-पदार्थ</summary>

पद्अर्थ: मनहि बिआपी = (सारे) मन पर प्रभाव डाले रखता है। मनहि मारि = मन को मार के। कवन सिधि = कौन सी सफलता? थापी = मिथ ली है, कमा ली है। सुभाउ = (स्व+भाव) निज की लगन, रुचि।1।
</details>

<details><summary>दर्पण-भाषार्थ</summary>

अर्थ: (हरेक मनुष्य के) मन की अंदरूनी लगन (जो भी हो, वह उस मनुष्य के) सारे मन (भाव, मन की सारी दौड़-भाग, सारे मानव जीवन) पर प्रभाव डाले रखती है, (तो फिर) मन को मार के कौन सी कमाई कर ली है (भाव, कोई कामयाबी नहीं होती)।1।
</details>

[[0329]]
<details><summary>दर्पण-पदार्थ</summary>

पद्अर्थ: मारि = मार के। कहहु = बताओ। किसु = किसे?।1। रहाउ।
</details>

<details><summary>दर्पण-भाषार्थ</summary>

अर्थ: वह कौन सा मुनि है जो मन को मारता है? बताओ, मन को मार के वह किसे पार लंघाता है?।1। रहाउ।
</details>

<details><summary>दर्पण-पदार्थ</summary>

पद्अर्थ: मन अंतरि = मन के अंदर, मन के प्रभाव तहत, मन से प्रेरित हुआ। सभु कोई = सब जीव।2।
</details>

<details><summary>दर्पण-भाषार्थ</summary>

अर्थ: हरेक मनुष्य मन का प्रेरित हुआ ही बोलता है (भाव, जो अच्छे-बुरे काम मनुष्य करता है, उनके लिए प्रेरणा मन से ही होती है; इस वास्ते) मन को मारे बिना (भाव, मन को विकारों से हटाए बिना) भक्ति (भी) नहीं हो सकती।2।
</details>

<details><summary>दर्पण-पदार्थ</summary>

पद्अर्थ: भेउ = भेद। मधु सूदनु = मधु दैंत को मारने वाला, परमात्मा। त्रिभवण देउ = तीनों लोकों को प्रकाशित करने वाला।3।
</details>

<details><summary>दर्पण-भाषार्थ</summary>

अर्थ: हे कबीर! कह: जो मनुष्य इस रम्ज़ को समझता है उसका मन तीन लोकों को प्रकाशित करने वाला परमात्मा का रूप हो जाता है।3।28।
</details>

<details><summary>दर्पण-भाव</summary>

शब्द का भाव: जो जो अच्छा-बुरा काम आदमी करता रहता है उन सबके संस्कार मनुष्य के अंदर एकत्र होते रहते हैं, संस्कारों के इस समूह का नाम है ‘मन’। जब कोई एक खास अच्छी या बुरी वादी बन जाए तो वह मन के बाकी संस्कारों को दबा के रखती है और मनुष्य के सारे जीवन को उधर ही पलटा लेती है। मनुष्य की सारी दौड़-भाग मन के इन संस्कारों की प्रेरणा के आसरे होती है। अगर मन को मारने का प्रयत्न किया जाए, मन को बिल्कुल ही खत्म कर देने की कोशिश की जाए तो मनुष्य के जीवन की सारी क्रिया ही ठहर जाएगी। सो, मन को मारना नहीं है, इसकी उन रुचियों को वश में लाना है जो बुरी तरफ़ ले जाती हैं, जैसे;  
कामु क्रोधु दुइ करहु बसोले गोडहु धरती भाई॥ जिउ गोडहु तिउ सुखु पावहु किरतु न मेटिआ जाई॥ (बसंतु महला १)  
काम (प्यार) और क्रोध को खत्म नहीं करना, इन्हें बसोले बनाना है। जैसे जिमींदार खेती में गोड़ी करके बेकार वाली घास बूटियां उखाड़ता है, पर फसल के पौधों को ध्यान से बचाए जाता है। इसी प्रकार मानव-जीवन रूपी फसल में से विकारों के संस्कारों वाले नदीनों को जड़ से उखाड़ना है; विकारों के संस्कारों पर, जैसे, क्रोध करना है, पर शुभ गुणों को प्यार करना है, संभाल के रखना है।28।
</details>

<details><summary>दर्पण-टिप्पनी</summary>

नोट: इस शब्द में जोगियों के सुन्नमुन्न हो के बैठे रहने को व्यर्थ का उद्यम बताते हुए कबीर जी कहते हैं कि असल में मन को विकारों की तरफ से रोकना है, और जगत का कार्य भी करना है। सुन्नमुन्न हो के जो विकारों की तरफ से हटा, तो वह जड़ सा हो के भली तरफ से भी हटा रहा।
</details>

<details><summary>दर्पण-पदार्थ</summary>

पद्अर्थ: ओइ = वह। दीसहि = दिखाई दे रहे हैं। अंबरि = आकाश में। किनि = किस ने? चीते = चित्रित किए हैं। चीतनहारे = चित्रकार ने।1।
</details>

<details><summary>दर्पण-टिप्पनी</summary>

नोट: ‘ओइ’ है ‘ओह/वो’ का बहुवचन।
</details>

<details><summary>दर्पण-भाषार्थ</summary>

अर्थ: वे तारे जो आकाश में दिखाई दे रहे हैं किस चित्रकार ने चित्रे हैं?।1।
</details>

<details><summary>दर्पण-पदार्थ</summary>

पद्अर्थ: अबरु = आकाश। का सिउ = किससे, किस के आसरे? बूझनहारु = जानने वाला, सयाना।1। रहाउ।
</details>

<details><summary>दर्पण-भाषार्थ</summary>

अर्थ: बताओ, हे पंडित! आकाश किस के सहारे है? कोई भाग्यशाली समझदार व्यक्ति ही इस (रम्ज़ को) समझता है।1। रहाउ।
</details>

<details><summary>दर्पण-पदार्थ</summary>

पद्अर्थ: करहि = कर रहे हैं। उजिआरा = रोशनी। ब्रहम पसारा = प्रभु का खिलारा, प्रभु की ज्योति का प्रकाश।2।
</details>

<details><summary>दर्पण-भाषार्थ</summary>

अर्थ: (ये जो) सूरज और चंद्रमा (आदि जगत में) प्रकाश कर रहे हैं (इन) सभी में प्रभु की जोति का (ही) प्रकाश बिखरा हुआ है।2।
</details>

<details><summary>दर्पण-पदार्थ</summary>

पद्अर्थ: सोई = वही मनुष्य। हिरदै = हृदय में। मुखि = मुंह में। रामै = राम ही (राम ई = रामै)।3।
</details>

<details><summary>दर्पण-भाषार्थ</summary>

अर्थ: हे कबीर! (बेशक) कह: (इस भेद को) वही मनुष्य समझेगा, जिसके हृदय में प्रभु बस रहा है, और मुंह में (भी) केवल प्रभु ही है (भाव, जो मुंह से भी प्रभु के गुण उचार रहा है)।3।29।
</details>

<details><summary>दर्पण-भाव</summary>

शब्द का भाव: इस सारे जगत को पैदा करने वाला और आसरा देने वाला प्रभु स्वयं ही है उसकी अपनी ज्योति का प्रकाश हर जगह हो रहा है, पर इस बात की समझ सिर्फ उस मनुष्य को ही आती है जो प्रभु की बंदगी करता है।29।
</details>

<details><summary>दर्पण-पदार्थ</summary>

पद्अर्थ: भाई = हे भाई! बेद की पुत्री = वेदों की बेटी, वेदों की पैदा की हुई, वेदों के आधार पर बनी हुई। सांकल = (वर्ण आश्रम के) संगल, जंजीरें। जेवरी = (कर्मकांड की) रस्सियां। लै है आई = ले के आई हुई है।1।
</details>

<details><summary>दर्पण-भाषार्थ</summary>

अर्थ: हे भाई! ये स्मृतियां, जो वेदों के आधार पर बनीं हैं (ये तो अपने श्रद्धालुओं के वास्ते वर्ण-आश्रम की जैसे) जंजीरें (कर्म-कांड की) रस्सियां ले के आई हुई हैं।1।
</details>

<details><summary>दर्पण-पदार्थ</summary>

पद्अर्थ: आपन नगरु = अपना शहर, अपने श्रद्धालुओं की बस्ती, अपने सारे श्रद्धालु। आप ते = आप ही। मोह कै = मोह (की फासीं) में। फाधि = फसा के। काल सरु = मौत का तीर, जनम मरण का तीर। सांधिआ = खींचा हुआ है।1। रहाउ।
</details>

<details><summary>दर्पण-भाषार्थ</summary>

अर्थ: (इन स्मृतियों ने) अपने सारे श्रद्धालु स्वयं ही जकड़े हुए हैं, (इन को स्वर्ग आदि के) मोह की फांसी में फसा के (इनके सिर पे) मौत (के सहम) का तीर (इसने) खींचा हुआ है।1। रहाउ।
</details>

<details><summary>दर्पण-पदार्थ</summary>

पद्अर्थ: सापनि = सँपनी। जग = संसार, अपने श्रद्धालुओं को।2।
</details>

<details><summary>दर्पण-भाषार्थ</summary>

अर्थ: (ये स्मृति रूपी फांसी की रस्सी श्रद्धालुओं द्वारा) काटे काटी नहीं जा सकती और ना ही (अपने आप) ये टूटती है। (अब तो) साँपिन बन के जगत को खा रही है (भाव, जैसे सांपिन अपने बच्चों को खा जाती है, वैसे ही स्मृति अपने ही श्रद्धालुओं का नाश कर रही है)।2।
</details>

<details><summary>दर्पण-पदार्थ</summary>

पद्अर्थ: हम देखत = हमारे देखते ही। जिनि = जिस (स्मृति) ने। सभु जगु = सारे संसार को। राम कहि = राम राम कह के, प्रभु का स्मरण करके। छूटिआ = बच गया हूँ।3।
</details>

<details><summary>दर्पण-भाषार्थ</summary>

अर्थ: हे कबीर! कह: हमारे देखते-देखते जिस (स्मृति) ने सारे संसार को ठग लिया है, मैं प्रभु का स्मरण करके उससे बच गया हूँ।3।30।
</details>

<details><summary>दर्पण-भाव</summary>

शब्द का भाव: स्मृतियों के बनाए हुए वर्ण-आश्रम और कर्मकांड स्मृतियों में श्रद्धा रखने वाले के लिए गले की जंजीरें बन जाती हैं। उन्हें यह ऐसे वहिमों-भरमां में जकड़ देती हैं कि छुटकारा होना मुश्किल हो जाता है। प्रभु का नाम जपना ही इनसे बचाने में समर्थ है।30।
</details>

<details><summary>दर्पण-पदार्थ</summary>

पद्अर्थ: देइ = दे के, पा के। मुहार = घोड़े की पूजी जो मुंह से तंग के साथ नीचे से बंधी होती है (भाव, मुंह+हार, मुंह को बंद करना, निंदा स्तुति से बच के रहना)। लगामु = (भाव) प्रेम की लगन। लगाम पहिरावउ = मैं लगाम चढ़ाऊँ, भाव, मन को प्रेम की लगन लगाऊँ। सगलत = सर्व व्यापकता। गगन = आकाश, भाव, दसवाँ द्वार। गगन दउरावउ = दसवें द्वार में दौड़ाऊँ, मैं प्रभु के देश की उड़ानें भरूँ, मन को प्रभु की याद में जोड़ूँ।1।
</details>

<details><summary>दर्पण-भाषार्थ</summary>

अर्थ: मैं तो (अपने मन रूपी घोड़े को स्तुति-निंदा से रोकने) मुहार दे के (प्रेम की लगन की) लगाम डालता हूँ और प्रभूको हर जगह व्यापक जानना- ये काठी डाल के (मन को) निरंकार के देश की उड़ान लगवाता हूँ। (भाव, मन को प्रभु की याद में जोड़ता हूँ)।1।
</details>

<details><summary>दर्पण-पदार्थ</summary>

पद्अर्थ: अपनै बीचारि = अपने आप की विचार पे, अपने स्वरूप के ज्ञान (रूपी घोड़े) पर। असवारी कीजै = सवार हो जाईए। पावड़ै = सहिज अवस्था की रकाब में। पगु = पैर, बुद्धि रूपी पैर, ता कि गिर ना जाएं (मन विनम्रता भरा, मति ऊँची, मति का रक्षक स्वयं ईश्वर, ‘मन नीवां, मति ऊंची, मति का राखा वाहिगुरु’, इस अरदास में यही भाव है कि अकल प्रभु के अधीन रहके सहज अवस्था में टिकी रहे और मन पर काबू रखे)। धरि लीजै = रक्षा करें, रख लें।1। रहाउ।
</details>

<details><summary>दर्पण-भाषार्थ</summary>

अर्थ: (आओ भाई!) अपने स्वरूप के ज्ञान-रूप घोड़े पर सवार हो जाएं (भाव,हमारी असलियत क्या है, इस विचार को घोड़ा बना के इस पर सवार होएं), और अकल रूपी पैर को सहज अवस्था की रकाब में रखी रहें।1। रहाउ।
</details>

<details><summary>दर्पण-पदार्थ</summary>

पद्अर्थ: चलु रे = हे (मन!) चल। तुझहि = (हे मन!) तुझे। तारउ = ताऊँ, तैराऊं, तैराकी का आनंद दूँ। बैकुंठ तारउ = बैकुंठ की तैराकी का आनंद दूँ। हचहि = अगर तू जिद करेगा।2।
</details>

<details><summary>दर्पण-भाषार्थ</summary>

अर्थ: चल, हे (मन-रूप घोड़े)! तुझे बैकुंठ की सैर कराऊँ, अगर जिद की तो तुझे मैं प्रेम का चाबुक मारूँगा।2।
</details>

<details><summary>दर्पण-पदार्थ</summary>

पद्अर्थ: भले = अच्छे, सयाने। ते = से। निरारा = निराला, अलग। रहहि = रहते हैं।3।
</details>

<details><summary>दर्पण-भाषार्थ</summary>

अर्थ: कबीर कहता है: (ऐसे) सयाने सवार (जो अपने मन पे सवार होते हैं) वेदों और कतेबों (को सच्चे-झूठे कहने के झगड़े) से अलग रहते हैं।3।31।
</details>

<details><summary>दर्पण-भाव</summary>

शब्द का भाव: और मतों की धर्म-पुस्तकों की निंदा करने की बजाय, धर्म का सही रास्ता ये है कि अपने असल परमात्मा को हमेशा याद रखें, और इस तरह मन को विकारों में ना डोलने दें। जो मनुष्य सर्व-व्यापक प्रभु के चरणों से प्रेम जोड़ता है, वह मानो, बैकुंठ में उड़ानें भरता है।31।
</details>

<details><summary>दर्पण-पदार्थ</summary>

पद्अर्थ: जिह मुखि = जिस मुंह से। पांचउ = पाँचों ही। पांचउ अंम्रित = पाँचों ही अमृत, पाँचों ही उत्तम कहे जाने वाले भोजन: दूध, दहीं, घी, खण्ड, शहिद। खाए = खाते हैं। देखत = देखते ही। लूकट = छुपी, लांबू, चिंगारी लगाना।1।
</details>

<details><summary>दर्पण-भाषार्थ</summary>

अर्थ: जिस मुंह से पाँचों ही उत्तम पदार्थ खाते हैं, (मरने पर) उस मुंह को अपने ही लांबू (जला के) लगा देते हैं।1।
</details>

<details><summary>दर्पण-पदार्थ</summary>

पद्अर्थ: राम राइ = हे सुंदर राम! काटहु = दूर करो। अगनि = आग। दहै = जलाती है। बसेरा = वासा।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे सुंदर राम! ये जो तृष्णा की आग जलाती है, और गरभ का बसेरा है (अर्थात, ये जो बार-बार पैदा होना-मरना पड़ता है और तृष्णा की आग में जलते हैं) - मेरा एक ये दुख दूर कर दे।1। रहाउ।
</details>

<details><summary>दर्पण-पदार्थ</summary>

पद्अर्थ: बिगूती = खराब होती है। बहु बिधि भाती = बहुत सी बिधि से बहुत भांति से, कई तरह से। को = कोई मनुष्य। जारे = जला देता है।2।
</details>

<details><summary>दर्पण-भाषार्थ</summary>

अर्थ: (मरने के बाद) ये शरीर कई तरह से खराब हो जाता है। कोई इसे जला देता है, कोई इसे मिट्टी में दबा देता है।2।
</details>

<details><summary>दर्पण-पदार्थ</summary>

पद्अर्थ: हरि = हे हरि! दिखावहु = दर्शन करा दो। पाछै ते = उससे पीछे। किउं न = भले ही। पठावहु = भेज दो।3।
</details>

<details><summary>दर्पण-भाषार्थ</summary>

अर्थ: हे कबीर! (प्रभु के दर पर ऐसे) कह: हे प्रभु! (मुझे) अपने चरणों के दर्शन करा दे, उसके बाद बेशक जम को ही (मेरे प्राण लेने के लिए) भेज देना।3।32।
</details>

<details><summary>दर्पण-भाव</summary>

शब्द का भाव: निरा इस शरीर को पालने के लगे रहना जीवन का लक्ष्य नहीं, क्योंकि मौत आने पर शरीर ने आखिर ख़ाक में मिल जाना है। जीव यहाँ आया है प्रभु का भजन करने।32।
</details>

<details><summary>दर्पण-पदार्थ</summary>

पद्अर्थ: आपे = आप ही। पावकु = आग। पवना = हवा। जारै = जलाता है। त = तो। कवना = कौन?।1।
</details>

<details><summary>दर्पण-भाषार्थ</summary>

अर्थ: पति (प्रभु) खुद ही आग है, और खुद ही हवा है। अगर वह खुद ही (जीव को) जलाने लगे, तो कौन बचा सकता है?।1।
</details>

<details><summary>दर्पण-पदार्थ</summary>

पद्अर्थ: राम जपत = प्रभु का स्मरण करते हुए। की न = क्यूँ ना? चाहे, बेशक। जरि की न जाइ = बेशक जल जाए।1। रहाउ।
</details>

<details><summary>दर्पण-भाषार्थ</summary>

अर्थ: (जिस मनुष्य का) मन प्रभु के नाम में जुड़ रहा है, प्रभु का स्मरण करते करते (उसका) शरीर भी चाहे जल जाए (वह रक्ती भर भी परवाह नहीं करता)।1। रहाउ।
</details>

<details><summary>दर्पण-पदार्थ</summary>

पद्अर्थ: का को = किस का कुछ? काहि = किस का? हानि = हानि, नुकसान। वट = भेस। सारिगपानि = (सारंग = धनुष, पानि = पाणि, हाथ), जिसके हाथ में सारंग धनुष है, जो सब जीवों को मारने वाला भी है, अर्थात परमात्मा।2।
</details>

<details><summary>दर्पण-भाषार्थ</summary>

अर्थ: (क्योंकि, बंदगी करने वाले को ये निश्चय होता है कि) ना किसी का कुछ जलता है ना किसी का कुछ नुकसान होता है, प्रभु खुद ही (सब जगह) नटों के भेस की तरह (बहरूपिया बन के) खेल रहा है, (भाव, कहीं खुद ही नुकसान कर रहा है, और कहीं खुद ही वह नुकसान सह रहा है)।2।
</details>

<details><summary>दर्पण-पदार्थ</summary>

पद्अर्थ: भाखि = कह। अखर दुइ = दोनों अक्षर, दो ही बातें, एक छोटी सी बात। होइगा खसमु = अगर मालिक होगा, अगर पति को मंजूर होगा। लेइगा राखि = बचा लेगा।3।
</details>

<details><summary>दर्पण-भाषार्थ</summary>

अर्थ: (इस वास्ते) हे कबीर! (तू तो) ये छोटी सी बात याद रख कि यदि पति को मंजूर होगा तो (जहां कहीं भी जरूरत होगी, खुद ही) बचा लेगा।3।33।
</details>

<details><summary>दर्पण-भाव</summary>

शब्द का भाव: नाम जपने की इनायत से ये यकीन बन जाता है कि प्रभु स्वयं ही हर जगह रक्षक है, और कोई किसी का कुछ बिगाड़ नहीं सकता; वह खुद ही जगत की हरेक खेल, खेल रहा है।33।
</details>

<details><summary>दर्पण-पदार्थ</summary>

पद्अर्थ: दुपदे = दो पदों वाले शब्द (पद = बंद, stanza), दो बंदों वाले शब्द। चितु लाइआ = मन जोड़ा, ख्याल किया, विचार की। बैराग = संसार के मोह से उपरामता। छूटसि = दूर होगी। न छूटसि = खलासी नही होगी।1।
</details>

<details><summary>दर्पण-भाषार्थ</summary>

अर्थ: मैंने तो जोग (के बताए हुए) ध्यान (भाव, समाधियों) का विचार नहीं किया (क्योंकि इससे वैराग पैदा नहीं होता, और) वैराग के बिना माया (के मोह) से खलासी (मुक्ति) नहीं हो सकती।1।
</details>

<details><summary>दर्पण-पदार्थ</summary>

पद्अर्थ: जब = अगर, जब। आधारा = आसरा।1। रहाउ।
</details>

<details><summary>दर्पण-भाषार्थ</summary>

अर्थ: (माया इतनी प्रबल है कि) अगर हमें प्रभु के नाम का आसरा ना हो तो हम (सही जीवन) जी नही सकते।1। रहाउ।
</details>

[[0330]]
<details><summary>दर्पण-टिप्पनी</summary>

नोट: शब्द ‘दोपदे’ के नीचे लिख अंक‘2’ का भाव ये है कि दो पदों वाले ‘दो’ (2) शब्द आगे दर्ज हैं नं: 34 और 35।
</details>

<details><summary>दर्पण-पदार्थ</summary>

पद्अर्थ: खोजउ = मैं खोजता हूँ, मैं तलाश चुका हूँ। असमान = आकाश तक। आन = कोई और, प्रभु के बिना कोई दूसरा। न देखउ = मैं नहीं देखता, मुझे कोई नहीं मिला।2।
</details>

<details><summary>दर्पण-भाषार्थ</summary>

अर्थ: हे कबीर! कह: मैं आकाश तक (भाव, सारी दुनिया) तलाश कर चुका हूँ (पर प्रभु के बिना) मुझे कोई और नहीं मिला (जो माया के मोह से बचा के असल जीवन दे सके)।2।34।
</details>

<details><summary>दर्पण-भाव</summary>

शब्द का भाव: प्रभु का एक नाम ही ऐसा है जो माया के मोह से बचा के सही जीवन-राह सकता है। ना कोई और व्यक्ति और ना ही (जोग आदि) कोई और साधन इस बात के समर्थ हैं।34।
</details>

<details><summary>दर्पण-पदार्थ</summary>

पद्अर्थ: जिह सिरि = जिस सिर पर। रचि रचि = संवार संवार के। बाधत = बाँधता है। सो सिरु = उस सिर को। चुंच = चोंच।1।
</details>

<details><summary>दर्पण-भाषार्थ</summary>

अर्थ: जिस सिर पर (मनुष्य) संवार-संवार के पगड़ी बाँधता है, (मौत आने पे) उस सिर को कौए अपनी चोंच से संवारते हैं।1।
</details>

<details><summary>दर्पण-पदार्थ</summary>

पद्अर्थ: को = का। किआ = क्या? गरबईआ = गरब, माण, अहंकार। काहे = क्यूँ? द्रिड़ीआ = दृढ़ करता है, जपता।1। रहाउ।
</details>

<details><summary>दर्पण-भाषार्थ</summary>

अर्थ: (हे भाई!) इस शरीर का और इस धन का क्या मान करता है? प्रभु का नाम क्यूँ नहीं स्मरण करता?।1। रहाउ।  
अर्थ: कबीर कहता है: हे मेरे मन! सुन, (मौत आने पे) तेरे साथ भी ऐसा ही होगा।2।35।
</details>

<details><summary>दर्पण-भाव</summary>

शब्द का भाव: इस धन का ओर इस शरीर का गुमान करना बेसमझी है, कोई भी इस जीव के साथ नहीं निभता। प्रभु का नाम ही सच्चा साथी है।35।
</details>

<details><summary>दर्पण-टिप्पनी</summary>

नोट: इस सारे संग्रह में मुख़्तलिफ़ बंदों वाले 35 शब्द है; जिनका वेरवा इस प्रकार है;
</details>

<details open><summary>विश्वास-प्रस्तुतिः</summary>

रागु गउड़ी गुआरेरी असटपदी कबीर जी की
</details>

<details><summary>मूलम्</summary>

रागु गउड़ी गुआरेरी असटपदी कबीर जी की
</details>

<details><summary>दर्पण-पदार्थ</summary>

पद्अर्थ: असटपदी = (असट = आठ, पद = बंद, stanza) आठ बंदों वाले शब्द। हमहु = हमें। न भावै = अच्छा नहीं लगता। मांगिआ न भावै = मांगना अच्छा नहीं लगता, मांगने की जरूरत नहीं।1।
</details>

<details><summary>दर्पण-भाषार्थ</summary>

अर्थ: मुझे उस सुख को मांगने की जरूरत नहीं, जिस सुख के मांगने से दुख मिलता है।1।
</details>

<details><summary>दर्पण-पदार्थ</summary>

पद्अर्थ: बिखिआ = माया। सुरति = धिआन। होई है = होएगा, हो सकता है। राजा = ज्योति स्वरूप।1। रहाउ।
</details>

<details><summary>दर्पण-भाषार्थ</summary>

अर्थ: अभी भी हमारी तवज्जो माया में लगी हुई है और (इस माया से ही) सुखों की आस लगाए बैठा हूं; तो फिर ज्योति रूप निरंकार का निवास (इस तवज्जो में) कैसे हो?।1। रहाउ।
</details>

<details><summary>दर्पण-पदार्थ</summary>

पद्अर्थ: डरना = डर गए, कानों को हाथ लगाए। हमहु = हम (संसारी जीवों) ने।2।
</details>

<details><summary>दर्पण-भाषार्थ</summary>

अर्थ: इस (माया-) सुख से तो शिव जी और ब्रहमा (जैसे देवताओं) ने भी कानों को हाथ लगाए; (पर संसारी जीवों ने) इस सुख को सच्चा समझा है।2।
</details>

<details><summary>दर्पण-पदार्थ</summary>

पद्अर्थ: स्नकादिक = सनक आदि, सनक और अन्य, ब्रहमा के चारों पुत्र (सनक, सनंदन, सनातन, सनतकुमार)। सेखा = शेषनाग। तिन भी = इन्होंने भी। पेखा = देखा।3।
</details>

<details><summary>दर्पण-भाषार्थ</summary>

अर्थ: ब्रहमा के चारों पुत्र सनक आदि, नारद मुनि और शेषनाग -इन्होंने भी (इस माया-सुख की ओर तवज्जो लगी रहने के कारण) अपने मन को अपने शरीर में नहीं देखा (भाव, इनका मन भी अंतरात्मे टिका ना रह सका)।3।
</details>

<details><summary>दर्पण-पदार्थ</summary>

पद्अर्थ: तन छूटे = शरीर से विछोड़ा होने पर।4।
</details>

<details><summary>दर्पण-भाषार्थ</summary>

अर्थ: हे भाई! कोई पक्ष इस मन की भी खोज करो कि शरीर से विछोड़ा होने से ये मन कहाँ जा टिकता है।4।
</details>

<details><summary>दर्पण-पदार्थ</summary>

पद्अर्थ: गुर परसादी = गुरु की कृपा से। नामां = नामदेव जी। प्रेमि = प्रेम से, प्यार से। इनही = इन (जयदेव और नामदेव जी) ने। जानां है = समझा है।5।
</details>

<details><summary>दर्पण-भाषार्थ</summary>

अर्थ: सतिगुरु की कृपा से, इन जयदेव और नामदेव जी (जैसे भक्तों) ने ही भक्ति के चाव से ये बात समझी है (कि “तन छूटे मनु कहा समाई”)।5।
</details>

<details><summary>दर्पण-पदार्थ</summary>

पद्अर्थ: तिनि = उस मनुष्य ने। साचु = सदा स्थिर रहने वाला प्रभु।6।
</details>

<details><summary>दर्पण-भाषार्थ</summary>

अर्थ: जिस मनुष्य की (सुखों के वास्ते) भटकना दूर हो गई है, उसने प्रभु को पहिचान लिया है (प्रभु के साथ सांझ पा ली है); उस मनुष्य की इस आत्मा को जनम-मरण के चक्कर में नहीं पड़ना पड़ता।6।
</details>

<details><summary>दर्पण-पदार्थ</summary>

पद्अर्थ: रूप = शकल। रेखिआ = निशान, लकीर। न काई = कोई नहीं।7।
</details>

<details><summary>दर्पण-भाषार्थ</summary>

अर्थ: (असल में) इस जीव का (प्रभु से अलग) कोई रूप अथवा चिन्ह नहीं है। प्रभु के हुक्म में ही यह (अलग स्वरूप वाला) बना है और प्रभु की रजा को समझ के उस में लीन हो जाता है।7।
</details>

<details><summary>दर्पण-पदार्थ</summary>

पद्अर्थ: कोई = अगर कोई, जो मनुष्य। भेउ = भेद। इह मनि = इस मन में। लीण = समाइआ हुआ। सुखदेउ = सुख स्वरूप प्रभु।8।
</details>

<details><summary>दर्पण-भाषार्थ</summary>

अर्थ: जो मनुष्य इस मन का भेद जान लेता है, वह इस मन के द्वारा ही (अंतरात्मे) लीन हो के सुखदेव प्रभु का रूप हो जाता है।8।
</details>

<details><summary>दर्पण-पदार्थ</summary>

पद्अर्थ: जीउ एकु = एक आत्मा, एक ईश्वरीय ज्योति। सगल = सारे। रवि रहे = रमे रहे, स्मरण कर रहा है।9।
</details>

<details><summary>दर्पण-भाषार्थ</summary>

अर्थ: कबीर उस (सर्व-व्यापक) मन (भाव, परमात्मा) का स्मरण कर रहा है जो खुद एक है और सारे शरीरों में मौजूद है।9।1।36।
</details>

<details><summary>दर्पण-भाव</summary>

शब्द का भाव: जब तक मायावी सुखों की लालसा मन में टिकी रहती है, तब तक परमात्मा के साथ मिलाप नहीं होता।
</details>

<details><summary>दर्पण-पदार्थ</summary>

पद्अर्थ: अहि = दिन। निसि = रात। जो जागे = जो मनुष्य जाग पड़ते हैं (भाव, माया की नींद में से उठ खड़े होते हैं)। केतक = कई मनुष्य। सिध = पहुँचे हुए, जिनकी मेहनत सफल हो गई है। लिव लागे = ध्यान लगा के, तवज्जो/ध्यान जोड़ के।1। रहाउ।
</details>

<details><summary>दर्पण-भाषार्थ</summary>

अर्थ: बहुत सारे वह मनुष्य (जीवन सफर की दौड़ में) जीते हुए हैं जो दिन रात केवल प्रभु के नाम में सुचेत रहे हैं, जिन्होंने (नाम में ही) तवज्जो जोड़ के रखी है।1। रहाउ।
</details>

<details><summary>दर्पण-पदार्थ</summary>

पद्अर्थ: साधक = साधन करने वाले। सगल = सारे। हारे = थक गए हैं। कलिप तर = कल्प वृक्ष, (पुरातन हिंदू पुस्तकों में ये माना गया है कि स्वर्ग में पाँच वृक्ष हैं, जिनमें से एक कल्प-वृक्ष है, इसके नीचे जा के जो कामना करें पूरी करवा देता है)। तारे = तैरा लेता है, बेड़ा पार कर देता है।1।
</details>

<details><summary>दर्पण-भाषार्थ</summary>

अर्थ: (योग-) साधना करने वाले, (योग साधनों में) सिद्ध हुए जोगी और सारे मुनि लोक (संसार समुंदर से तैरने के और ही तरीके ढूँढ-ढूँढ के) थक गए हैं; केवल प्रभु का नाम ही कल्प-वृक्ष है जो (जीवों का) बेड़ा पार करता है।1।
</details>

<details><summary>दर्पण-पदार्थ</summary>

पद्अर्थ: हरि हरे = हरि हरि ही, प्रभु प्रभु ही (जपते हैं)। होहि न = नहीं होते। आना = (प्रभु से) अलग। पहचाना = पहचान लिया है।2।
</details>

<details><summary>दर्पण-भाषार्थ</summary>

अर्थ: कबीर कहता है: जो मनुष्य प्रभु का स्मरण करते हैं, वह प्रभु से अलग नहीं रह जाते, उन्होंने प्रभु के नाम को पहचान लिया है (नाम से गहरी सांझ डाल ली है)।2।37।
</details>

<details><summary>दर्पण-भाव</summary>

शब्द का भाव: परमात्मा का नाम जपने वाले बंदे परमात्मा के साथ एक-रूप हो जाते हैं। प्रभु का नाम ही मनुष्य को वासना से बचाता है, और कोई साधन नहीं है।37।
</details>

<details><summary>दर्पण-पदार्थ</summary>

पद्अर्थ: निलज = बेशर्म। तुोहि = तुझे। तजि = छोड़ के। कत = कहाँ? काहू को = किस के पास?।1। रहाउ।
</details>

<details><summary>दर्पण-भाषार्थ</summary>

अर्थ: हे बेशर्म मन! तुझे शर्म नहीं आती? प्रभु को छोड़ के कहाँ और किसके पास तू जाता है? (भाव, क्यूँ और आसरे तू देखता है?)।1। रहाउ।
</details>

<details><summary>दर्पण-पदार्थ</summary>

पद्अर्थ: जा को = जिस का। पर घर = पराए घरों में। जात = जाता। न सोही = नहीं शोभता।1।
</details>

<details><summary>दर्पण-भाषार्थ</summary>

अर्थ: जिस मनुष्य का मालिक बड़ा हो, वह पराए घर जाता अच्छा नहीं लगता।1।
</details>

<details><summary>दर्पण-पदार्थ</summary>

पद्अर्थ: भरपूरि = सब जगह मौजूद, व्यापक।2।
</details>

<details><summary>दर्पण-भाषार्थ</summary>

अर्थ: (हे मन!) वह मालिक प्रभु सब जगह मौजूद है, सदा (तेरे) साथ है, (तुझसे) दूर नहीं है।2।
</details>

<details><summary>दर्पण-पदार्थ</summary>

पद्अर्थ: कवला = लक्ष्मी, माया। जा के = जिस (प्रभु) के। कहु = बताओ, कह। जन = हे मनुष्य! का नाही = कौन सी चीज नहीं? ता के = उस (प्रभु) के।3।
</details>

<details><summary>दर्पण-भाषार्थ</summary>

अर्थ: लक्ष्मी (भी) जिसके चरणों का आसरा लिए बैठी है, हे भाई! बताओ, उस प्रभु के घर किस चीज की कमी है?।3।
</details>

<details><summary>दर्पण-पदार्थ</summary>

पद्अर्थ: सभु कोऊ = हरेक जीव। जासु की = जिस (प्रभु) की। संम्रथु = सामर्थ्य वाला, सत्ता वाला। निज पति = हमारा पति। दाता = देने वाला।4।
</details>

<details><summary>दर्पण-भाषार्थ</summary>

अर्थ: जिस प्रभु की (महानता की) बातें हरेक जीव कर रहा है, वह प्रभु सब ताकतों का मालिक है, वह हमारा (सबका) पति है और सब पदार्थ देने वाला है।4।
</details>

<details><summary>दर्पण-टिप्पनी</summary>

नोट: ये शब्द गउड़ी रागिनी में भी गाना है और सोरठि रागिनी में भी।
</details>

<details><summary>दर्पण-पदार्थ</summary>

पद्अर्थ: पूरन = भरा हुआ, सब गुणों वाला, जिसमें कोई कमी ना हो। सोई = वही मनुष्य। जा कै हिरदै = जिस मनुष्य के हृदय में। अवरु = (प्रभु के बिना) कोई और।5।
</details>

<details><summary>दर्पण-टिप्पनी</summary>

नोट: पहली ही तुक में शब्द ‘तुोहि’ में अक्षर ‘त’ के साथ दो मात्राएं लगी हैं: ‘ु’ और ‘ो’। शब्द की असल मात्रा है ‘ो’ है, पर यहाँ ‘ु’ को पढ़ना है, भाव शब्द ‘तोहि’ को ‘तुहि’ पढ़ना है।
</details>

<details><summary>दर्पण-भाषार्थ</summary>

अर्थ: कबीर कहता है: संसार में केवल वही मनुष्य गुणवान है जिसके हृदय में (प्रभु के बिना) कोई और (दाता जचता) नहीं।5।38।
</details>

<details><summary>दर्पण-भाव</summary>

शब्द का भाव: प्रभु सब जीवों को पालने वाला है, हरेक के अंग-संग है, उसके घर में कोई कमी नहीं। उसे बिसार के कोई और आसरा देखना बड़ी हीनता वाली बात है।38।
</details>

[[0331]]
<details><summary>दर्पण-पदार्थ</summary>

पद्अर्थ: कउन को = किस का? का को = किसका? को = कौन? देइ = देता है। संतापो = कष्ट।1।
</details>

<details><summary>दर्पण-भाषार्थ</summary>

अर्थ: कौन किसका पुत्र है? कौन किसका पिता है? (भाव, पिता और पुत्र वाला संबंध सदा कायम रहने वाला नहीं है, प्रभु ने एक खेल रची हुई है)। कौन मरता है और कौन (इस मौत के कारण पिछलों को) कष्ट देता है? (भाव, ना ही कोई किसी का मरता है और ना ही इस तरह पिछलों को कष्ट देता है, संजोगों के अनुसार चार दिनों का मेला है)।1।
</details>

<details><summary>दर्पण-पदार्थ</summary>

पद्अर्थ: कउ = को। ठगउरी = ठग बूटी, धतूरा आदि, वह बूटी जो ठग लोग इस्तेमाल करते हैं किसी को ठगने के लिए। बिओग = विछोड़ा। जीअउ = मैं जीऊँ। मेरी माई = हे मेरी माँ!।1। रहाउ।
</details>

<details><summary>दर्पण-भाषार्थ</summary>

अर्थ: प्रभु-ठग ने जगत (के जीवों) को मोह-रूपी ठग-बूटी लगाई हुई है (जिसके कारण जीव संबंधियों के मोह में प्रभु को भुला के कष्ट डाल रहे हैं), पर हे मेरी माँ! (मैं इस ठग-बूटी में नहीं फंसा, क्योंकि) मैं प्रभु से विछुड़ के जी ही नहीं सकता।1। रहाउ।
</details>

<details><summary>दर्पण-पदार्थ</summary>

पद्अर्थ: पुरखु = मनुष्य, मर्द, पति। नारी = स्त्री, पत्नी। इआ = इस का। इआ तत = इस अस्लियत का। सरीर = मानव जनम।2।
</details>

<details><summary>दर्पण-भाषार्थ</summary>

अर्थ: कौन किसका पति? कौन किस की पत्नी? (भाव, ये पति-पत्नी वाला रिश्ता भी जगत में सदा स्थिर रहने वाला नहीं, ये खेल आखिर खत्म हो जाती है) - इस अस्लियत को (हे भाई!) इस मानव शरीर में ही समझो (भाव, ये मानव जनम ही मौका है, जब ये अस्लियत समझी जा सकती है)।2।
</details>

<details><summary>दर्पण-पदार्थ</summary>

पद्अर्थ: कहि = कहे, कहता है। मानिआ = मान गया, पतीज गया, एक-मेक हो गया।3।
</details>

<details><summary>दर्पण-भाषार्थ</summary>

अर्थ: कबीर कहता है: जिस जीव का मन (मोह-रूपी ठग-बूटी बनाने वाले प्रभु-) ठग से एक-मेक हो गया है, (उसके लिए) ठग-बूटी नाकाम हो गई (समझो), क्योंकि उसने मोह पैदा करने वाले के साथ ही सांझ डाल ली है।3।39।
</details>

<details><summary>दर्पण-भाव</summary>

शब्द का भाव: परमात्मा ने खुद ये माया का मोह बनाया है। सारे जीव इस पिता-पुत्र व पति-पत्नी आदि वाले संबंधों के मोह में फंस के परमात्मा को भुला के दुखी होते रहते हैं, पर जो मनुष्य प्रभु के चरणों में जुड़ता है, उसे ये मोह नहीं व्यापता।39।
</details>

<details><summary>दर्पण-पदार्थ</summary>

पद्अर्थ: मो कउ = मुझे, मेरे वास्ते। राजा = प्रकाश रूप, हर जगह रोशनी देने वाला। सहाई = मददगार। कटि = दूर करके। परम गति = सबसे उच्च आत्मिक अवस्था। पाई = हासिल कर ली है।1। रहाउ।
</details>

<details><summary>दर्पण-भाषार्थ</summary>

अर्थ: हर जगह प्रकाश करने वाले प्रभु जी अब मेरी सहायता करने वाले बन गए हैं, (तभी तो) मैंने जनम-माण की (बेड़ियां) काट के सब से ऊूंची अवस्था हासिल कर ली है।1। रहाउ।
</details>

<details><summary>दर्पण-पदार्थ</summary>

पद्अर्थ: पंच दूत = (काम आदि) पाँच वैरी। ते = से। रसना = जीभ (से।) जपउ = मैं जपता हूँ। अमोल = (अ+मोल) मूल्य दिए बिना, बिना दाम के।1।
</details>

<details><summary>दर्पण-भाषार्थ</summary>

अर्थ: (प्रभु ने) मुझे सत्संग में मिला दिया है और (काम आदिक) पाँच वैरियों से उसने मुझे बचा लिया है, अब मैं जीभ से उसका अमर करने वाला नाम रूपी जाप करता हूँ। मुझे तो उसने बिना दामों के ही अपना सेवक बना लिया है।1।
</details>

<details><summary>दर्पण-पदार्थ</summary>

पद्अर्थ: सागर = समुंदर। चरन कमल = कमल फूल जैसे सुंदर चरण। निता नित = हर समय।2।
</details>

<details><summary>दर्पण-भाषार्थ</summary>

अर्थ: सतिगुरु ने (मेरे पर) बड़ी मेहर की है, मुझे उसने संसार-समुंदर में से निकाल लिया है, मेरी अब प्रभु के सुंदर चरणों से प्रीति बन गई है, प्रभु हर समय मेरे चित्त में बस रहा है।2।
</details>

<details><summary>दर्पण-पदार्थ</summary>

पद्अर्थ: तपति = तपस, जलन। मनि = मन में। आधारु = आसरा। जलि = जल में। थलि = थल में, धरती पे। पूरि रहे = हर जगह मौजूद हैं। जत = जिधर। पेखउ = मैं देखता हूँ। तत = उधर ही।3।
</details>

<details><summary>दर्पण-भाषार्थ</summary>

अर्थ: (मेरे अंदर से) माया वाली तपष मिट गई है, माया का जलता शोला बुझ गया है; (अब) मेरे मन में संतोष है, (प्रभु का) नाम (माया की जगह मेरे मन का) आसरा बन गया है। पानी में, धरती पर, हर जगह प्रभु-पति ही बस रहे (प्रतीत होते) हैं। मैं जिधर देखता हूँ, उधर घट-घट की जानने वाला प्रभु ही (दिखाई देता) है।3।
</details>

<details><summary>दर्पण-पदार्थ</summary>

पद्अर्थ: द्रिढ़ाई = दृढ़ करवाई, पक्की की है। पूरब लिखत = पिछले जन्मों के किए कर्मों का लेखा। मेरे भाई = हे मेरे भाई! साज = बनाना, सबब। को = का।4।
</details>

<details><summary>दर्पण-भाषार्थ</summary>

अर्थ: प्रभु ने स्वयं ही अपनी भक्ति मेरे दिल में पक्की की है। हे प्यारे भाई! (मुझे तो) पिछले जनमों के किए कर्मों का लेख मिल गया है (मेरे तो भाग्य जाग पड़े हैं)। जिस (भी जीव) पर मेहर करता है, उसके लिए (ऐसा) सुंदर सबब बना देता है। कबीर का पति प्रभु गरीबों को निवाजने वाला है।4।40।
</details>

<details><summary>दर्पण-भाव</summary>

शब्द का भाव: जिस जीव पर प्रभु मेहर करता है, उसे अपनी भक्ति में जोड़ता है, जिसकी इनायत से उसके अंदर से माया वाली गरमी मिट जाती है, उसे हर जगह प्रभु ही प्रभु नजर आता है।40।
</details>

<details><summary>दर्पण-पदार्थ</summary>

पद्अर्थ: जलि = पानी में। सूतक = (सूत+कु। सूत = पैदा हुआ। सूतक = पैदा होने से संबंध रखने वाली अपवित्रता। जब किसी हिन्दू घर में कोई बच्चा पैदा हो जाए तो 13 दिन वह घर अपवित्र माना जाता है, ब्राहमण इन 13 दिन उस घर में खाना नहीं खाते। इसी तरह किसी प्राणी के मरने पर भी ‘क्रिया-कर्म’ के दिन तक वह घर अपवित्र रहता है) अपवित्रता, भिट। फुनि = फिर, भी। परज = प्रजा, दुनिया। बिगोई = दुखी हो रही है, ख्वार हो रही है। ओपति = उत्पत्ति, पैदायश।1।
</details>

<details><summary>दर्पण-भाषार्थ</summary>

अर्थ: (अगर जीवों के पैदा होने व मरने से सूतक-पातक की भिट पैदा हो जाती है तो) पानी में सूतक है, धरती पे सूतक है, (हर जगह) सूतक की उत्पत्ति है (भाव, हर जगह भिटी हुई, झूठी है, क्योंकि) किसी जीव के पैदा होने पर सूतक (पड़ जाता है) फिर मरने पर भी सूतक (आ पड़ता है); (इस) भिट (व भ्रम) में दुनिया ख्वार हो रही है।1।
</details>

<details><summary>दर्पण-पदार्थ</summary>

पद्अर्थ: रे पंडीआ = हे पंडित! गिआनु = विचार। जपहु = जपो, दृढ़ करो, ध्यान से सोचो।1। रहाउ।
</details>

<details><summary>दर्पण-भाषार्थ</summary>

अर्थ: (तो फिर) हे प्यारे मित्र! इस बात को ध्यान से विचार के बताओ, हे पंडित! (जब हर जगह सूतक है तो) स्वच्छ (सूचा) कौन (हो सकता) है?।1। रहाउ।
</details>

<details><summary>दर्पण-पदार्थ</summary>

पद्अर्थ: नैनहु = आँखों में। बैनहु = वचनों में। स्रवनी = कानों में। परै = पड़ती है। रसोई = खाना पकाने वाले कमरे में।2।
</details>

<details><summary>दर्पण-भाषार्थ</summary>

अर्थ: (सिर्फ इन आँखों से दिखाई देते जीव ही नहीं पैदा होते-मरते, हमारी बोल-चाल आदि हरकतों से भी कई सूक्ष्म जीव मर रहे हैं, तो फिर) आँखों में सूतक है, बोलने (भाव, जीभ) में सूतक है, कानों में भी सूतक है, उठते-बैठते हर वक्त (हमें) सूतक पड़ रहा है, (हमारी) रसोई में भी सूतक है।2।
</details>

<details><summary>दर्पण-टिप्पनी</summary>

नोट: इस ‘बंद’ में पराए रूप, निंदा आदि के सूतक का जिक्र नहीं है, क्योंकि आखिर में ‘रसोई’ आदि का सूतक भी बताया गया है; सो, स्थूल व सूक्ष्म जीवों के सूतक का जिक्र ही प्रतीत होता है।
</details>

<details><summary>दर्पण-पदार्थ</summary>

पद्अर्थ: बिधि = तरीका, विउंत। सभु कोऊ = हरेक जीव। इकु कोई = कोई एक, कोई विरला, दुर्लभ। तिनै = उन मनुष्यों को।3।
</details>

<details><summary>दर्पण-भाषार्थ</summary>

अर्थ: (जिधर देखो) हरेक जीव (सूतक के भरमों में) फंसने का ही ढंग जानता है, (इनमें से) निजात पाने की समझ किसी विरले को ही है। कबीर कहता है: जो जो मनुष्य (अपने) हृदय में प्रभु को स्मरण करता है, उनको ये भिट नहीं लगती।3।41।
</details>

<details><summary>दर्पण-भाव</summary>

शब्द का भाव: अगर जीवों के पैदा होने या मरने से घर भिट जाएं (झूठे हो जायं) तो जगत में स्वच्छ कोई भी जगह नहीं हो सकती, क्योंकि हर समय हर जगह जनम-मरन का सिलसिला जारी है। जो मनुष्य प्रभु का भजन करता है, उसे सूतक का भ्रम नहीं रहता।41।
</details>

<details><summary>दर्पण-पदार्थ</summary>

पद्अर्थ: झगरा = मन में पड़ रहा झगरा, शंका। राम = हे प्रभु! जउ = अगर। जन = सेवक। सौ = से। कामु = काम।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! अगर तुझे अपने सेवक के साथ काम है (भाव, अगर तूने मुझे अपने चरणों में जोड़े रखना है तो) यह एक (बड़ी) शंका दूर कर दे (भाव, ये शक मुझे तेरे चरणों में जुड़ने नहीं देगा)।1। रहाउ।
</details>

<details><summary>दर्पण-पदार्थ</summary>

पद्अर्थ: बडा = बड़ा, सत्कारयोग। कि = अथवा। जा सिउ = जिस (प्रभु) से। मानिआ = मान गया है, पतीज गया है, टिक गया है। रामु = प्रभु। रामहि = प्रभु को। जानिआ = (जिस ने) पहचान लिया है। कै = अथवा, या।1।
</details>

<details><summary>दर्पण-भाषार्थ</summary>

अर्थ: कि क्या ये मन बलवान है अथवा (इससे ज्यादा बलशाली वह प्रभु है) जिससे मन पतीज जाता है (और भटकने से हट जाता है)? कि क्या परमात्मा आदरणीय है, अथवा (उससे भी ज्यादा आदरणीय वे महांपुरख है), जिसने परमात्मा को पहचान लिया है?।1।
</details>

<details><summary>दर्पण-पदार्थ</summary>

पद्अर्थ: ब्रहमा = ब्रहमा आदि देवते। जासु = (यस्य) जिस का। उपाइआ = पैदा किया हुआ।2।
</details>

<details><summary>दर्पण-भाषार्थ</summary>

अर्थ: क्या ब्रहमा (आदि) देवता बली है, या (उससे भी ज्यादा वह प्रभु है) जिसका पैदा किया हुआ (ये ब्रहमा) है? क्या वेद (आदि धर्म-पुस्तकों का ज्ञान) सिर नमन करने के योग्य हैं या वह (महापुरुष) जिससे (ये ज्ञान) मिला?।2।
</details>

<details><summary>दर्पण-पदार्थ</summary>

पद्अर्थ: कहि = कहे, कहता है। हउ = मैं। उदासु = दुचित्ता (undecided)। कि = या। तीरथु = धर्म सनान।3।42।
</details>

<details><summary>दर्पण-भाषार्थ</summary>

अर्थ: कबीर कहता है: मेरे मन में एक शक उठ रहा है कि तीर्थ (धर्म-स्थल) पूजनीय है या प्रभु का (वह) भक्त (ज्यादा पूजनीय है जिसके सदका वह तीर्थ बना)।3।42।
</details>

<details><summary>दर्पण-टिप्पनी</summary>

नोट: इस शब्द के द्वारा कबीर जी ने धार्मिक रास्ते पर घटित होने वाले कई भुलेखे दूर किए हैं: 1. ‘मैं ब्रहम हूँ, मैं ईश्वर हूँ’ का ख्याल अहंकार की ओर ले जाता है। इस ‘मैं’ को, इस ‘मन’ को बेअंत प्रभु में लीन करना ही सही रास्ता है। 2. प्रभु से मिलाप तभी संभव हो सकेगा अगर सतिगुरु के आगे स्वै को वार दिया जाए, पूर्ण सर्मपण कर दिया जाए। 3. सभी देवताओं का सरताज विधाता प्रभु स्वयं ही है। 4. निरा ‘ज्ञान’ काफी नहीं, ज्ञान दाते सतिगुरु के साथ प्यार बनाना आवश्यक है। 5. असली तीर्थ ‘सतिगुरु’ है।  
असल शिरोमणी विचार, मुख्य भाव, शब्द की आखिरी पंक्ति में है।
</details>

<details><summary>दर्पण-भाव</summary>

शब्द का भाव: असली तीर्थ ‘सतिगुरु’ है, जिससे प्यार करने सदका वह ज्ञान प्राप्त होता है जो प्रभु में जोड़ देता है।42।
</details>

<details><summary>दर्पण-पदार्थ</summary>

पद्अर्थ: ग्यान = समझ।
</details>

<details><summary>दर्पण-टिप्पनी</summary>

नोट: अक्षर ‘ग’ के नीचे आधा अक्षर ‘य’ है, ज्ञान।
</details>

<details><summary>दर्पण-पदार्थ</summary>

आंधी = अंधेरी, झक्खड़। सभै = सारी की सारी। टाटी = छपपर। रहै न = टिकी नहीं रह सकती। माइआ बांधी = माया से बंधी हुई, माया के आसरे खड़ी हुई।1। रहाउ।
</details>

<details><summary>दर्पण-भाषार्थ</summary>

अर्थ: हे सज्जन! देख, (जब) ज्ञान की अंधेरी आती है तो वहिम-भर्म का छप्पर सारे का सारा उड़ जाता है। माया के आसरे खड़ा हुआ (ये छप्पर ज्ञान की अंधेरी के सामने) टिका नहीं रह सकता।1। रहाउ।
</details>

<details><summary>दर्पण-पदार्थ</summary>

पद्अर्थ: दुइ = द्वैत, प्रभु के बिना किसी और का आसरा देखना। थुनि = थंमीं, खम्भा, खंभी, स्तम्भ। बलेंडा = वला, बल्ली, (थंमियों को आपस में लकड़ी की बल्लियों से कसा जाता है, फिर उसके ऊपर छप्पर बाँध के झोपड़ी बनाई जाती है)। छानि = छपपर, कुली। धर = धरती। फूटा = टूट गया।1।
</details>

<details><summary>दर्पण-भाषार्थ</summary>

अर्थ: (भरमां-वहिमों में) डोलते मन का द्वैत-रूपी खम्भा गिर जाता है (भाव, प्रभु की टेक छोड़ के कभी कोई आसरा देखना, कभी कोई सहारा बनाना- मन की ये डावाँ-डोल हालत समाप्त हो जाती है)। (इस दुनियावी आसरे के खम्भे पर टिकी हुई) मोह रूपी बल्ली (भी गिर के) टूट जाती है। (इस मोह-रूपी बल्ली पर टिका हुआ) तृष्णा का छप्पर (बल्ली टूट जाने के कारण) जमीन पे आ गिरता है, और इस दुष्ट-बेसमझ मति का भांडा टूट जाता है (भाव, ये सारी की सारी दुष्ट-बेसमझ मति खत्म हो जाती है)।1।
</details>

<details><summary>दर्पण-पदार्थ</summary>

पद्अर्थ: बरखै = बरसता है। तिहि = उस (बरसात) में। भीना = भीग गया। मनि = मन मे। प्रगासा = प्रकाश, रोशनी। उदै = उदय, चढ़ा हुआ। चीना = देख लिया।2।
</details>

<details><summary>दर्पण-भाषार्थ</summary>

अर्थ: कबीर कहता है: (ज्ञान की) अंधेरी के पीछे जो (‘नाम’ की) बरखा होती है, उस में (हे प्रभु! तेरी भक्ति करने वाला) तेरा भक्त भीग जाता है (भाव, ज्ञान की इनायत से वहिम-भ्रम खत्म हो जाने तथा ज्यों-ज्यों मनुष्य नाम जपता है, उसके मन में शांति और टिकाव पैदा होता है)। जब (हे प्रभु! तेरा सेवक) अपने अंदर (तेरे नाम का) सूरज चढ़ा हुआ देखता है तो उसके मन में प्रकाश (ही प्रकाश) हो जाता है।2।43।
</details>

<details><summary>दर्पण-भाव</summary>

शब्द का भाव: जितना समय मनुष्य माया के बंधनों में जकड़ा रहता है, इसका डोलता मन प्रभु को विसार के अन्य आसरे-सहारे तलाशता है। मोह के कारण लालच-तृष्णा की ही सारी जीवन-इमारत बनाए रखता है। पर, सतिगुरु के ज्ञान की इनायत से ये दुष्ट इमारत ढह जाती है। फिर ज्यों-ज्यों ‘नाम’ स्मरण करता है, समझ ऊँची होती जाती है, और नाम-रस का आनंद आता है।43।
</details>

[[0332]]
<details open><summary>विश्वास-प्रस्तुतिः</summary>

गउड़ी चेती
</details>

<details><summary>मूलम्</summary>

गउड़ी चेती
</details>

<details><summary>दर्पण-पदार्थ</summary>

पद्अर्थ: जसु = यश, महानता, बड़ाई, महिमा। बातन ही = बातों से ही, निरी शेखी भरी बातों से।1।
</details>

<details><summary>दर्पण-भाषार्थ</summary>

अर्थ: (कई मनुष्य खुद) ना कभी प्रभु की महिमा सुनते हैं, ना हरि के गुण गाते हैं, पर शेखी भरी बातों से (जैसे) आसमान गिरा लेते हैं।1।
</details>

<details><summary>दर्पण-पदार्थ</summary>

पद्अर्थ: सिउ = साथ, को। किआ कहीऐ = क्या कहें? समझाने का कोई फायदा नहीं। कीए = किए, बनाए। बाहज = बिना, खाली, बगैर। भगति ते बाहज कीए = भक्ति से वंचित रखे। डराने रहीऐ = डरते रहें, दूर-दूर ही रहना ठीक है।1। रहाउ।
</details>

<details><summary>दर्पण-भाषार्थ</summary>

अर्थ: ऐसे लोगों को समझाने का भी कोई फायदा नहीं, जिन्हें प्रभु ने भक्ति से वंचित रखा है (उन्हें समझाने की जगह बल्कि) उनसे सदा दूर-दूर ही रहना चाहिए।1। रहाउ।
</details>

<details><summary>दर्पण-पदार्थ</summary>

पद्अर्थ: न देहि = नहीं देते। चुरू भरि = एक चुल्ली जितना। तिह = उन (मनुष्यों) को। जिह = जिन्होंने। आनी = ले के आए, लाये, बहा दी।2।
</details>

<details><summary>दर्पण-भाषार्थ</summary>

अर्थ: (वह लोग) खुद तो (किसी को) एक चुल्ली जितना पानी भी नहीं देते, पर निंदा उनकी करते हैं जिन्होंने गंगा बहा दी हो।2।
</details>

<details><summary>दर्पण-पदार्थ</summary>

पद्अर्थ: कुटिल = टेढ़ी चालें चलने वाले। कुटिलता = टेढ़ी चालें। आपु = अपने आप से। हू = भी। घालहि = भेजते हैं। (आपु) घालहि = उनको अपने आप से भेज देते हैं, उन्हें अपने असल से दूर कर देते हैं, कुमार्ग पर डाल देते हें, नाश कर देते हैं।3।
</details>

<details><summary>दर्पण-भाषार्थ</summary>

अर्थ: बैठते-उठते (हर समय वे) टेढ़ी चालें ही चलते हैं, वे अपने आप से तो गए-गुजरे हैं ही, और लोगों को भी गलत रास्ते पर डालते हैं।3।
</details>

<details><summary>दर्पण-पदार्थ</summary>

पद्अर्थ: कुचर्चा = गलत चर्चा, थोथी बहिस। छाडि = छोड़ के, के बिना। आन = कोई और बात। ब्रहमा हू को कहिओ = ब्रहमा का कहा हुआ भी, बड़े से बड़े समझदार व्यक्ति की बात भी। को = का।4।
</details>

<details><summary>दर्पण-भाषार्थ</summary>

अर्थ: फोकी बहिस के बिना वे और कुछ करना जानते ही नहीं, किसी बड़े से बड़े जाने-माने सयाने की बात नहीं मानते।4।
</details>

<details><summary>दर्पण-पदार्थ</summary>

पद्अर्थ: खोवहि = गवा लेते हैं। मंदर = घर। मै = में।5।
</details>

<details><summary>दर्पण-भाषार्थ</summary>

अर्थ: अपने आप से गए-गुजरे वे लोग और लोगों को भी भटकाते हैं, वे (मानो, अपने ही घर को) आग लगा के घर में ही सो रहे हैं।5।
</details>

<details><summary>दर्पण-पदार्थ</summary>

पद्अर्थ: हसत = हसते हैं, मजाक उड़ाते हैं। देखि = देख के। लजाने = शर्म आती है।6।
</details>

<details><summary>दर्पण-भाषार्थ</summary>

अर्थ: वे खुद तो काणे हैं (कई तरह के विकारों में फंसे हुए हैं) पर औरों का मजाक उड़ाते हैं। ऐसे लोगों को देख के, हे कबीर! शर्म आती है।6।1।14।
</details>

<details><summary>दर्पण-भाव</summary>

शब्द का भाव: शेखी-बाज बंदों पर किसी की शिक्षा का असर नहीं हो सकता, वे बल्कि और लोगों को भी बिगाड़ने का यत्न करते हैं। ऐसे लोगों से परे ही रहना ठीक होता है।44।
</details>

<details><summary>दर्पण-टिप्पनी</summary>

नोट: इस शब्द के 6 बंद हैं; अगले अंक नं: 1 का भाव ये है कि यह ‘गउड़ी चेती’ का पहला शब्द है। कबीर जी के शबदों के सिलसिले में ये 44वां शब्द है।
</details>

<details open><summary>विश्वास-प्रस्तुतिः</summary>

रागु गउड़ी बैरागणि२ कबीर जी
</details>

<details><summary>मूलम्</summary>

रागु गउड़ी बैरागणि२ कबीर जी
</details>

<details><summary>दर्पण-पदार्थ</summary>

पद्अर्थ: जीवत = जीते जी। पितर = पित्र, पूर्वज, पिता, दादा, परदादा आदि जो मर के परलोक में जा चुके हैं। सिराध = पित्रों के नमित्त ब्राहमणों को खिलाया हुआ भोजन (मर चुके बुजुर्गों के लिए हिन्दू लोग हर साल अश्विन असू के महीने श्राद्ध करते हैं, ब्राहमणों को भोजन कराते हैं। प्रयोजन ये होता कि खिलाया हुआ भोजन पित्रों को पहुँच जाएगा। श्राद्ध अश्विन असू की पूर्णिमा से शुरू होकर अमावस्या तक रहते हैं; आखिरी श्राद्ध कौओं, कुत्तों का भी होता है। चंद्रमा के हिसाब से जिस तारिख (तिथि) को कोई मरे, श्राद्धों के दिनों में उसी तिथि पर उसका श्राद्ध कराते हैं। ब्राहमणों को खिला के कौओं = कुत्तों को भी श्राद्ध का भोजन खिलाते हैं)। बपुरे = बिचारे। कूकर = कुत्ते।1।
</details>

<details><summary>दर्पण-भाषार्थ</summary>

अर्थ: लोग जीवित माता-पिता का तो आदर-मान नहीं करते, पर मर गए पित्रों के नमित्त भोजन खिलाते हैं। विचारे पित्र भला वह श्राद्धों का भोजन कैसे हासिल करें? उसे तो कौए-कुत्ते खा जाते हैं।1।
</details>

<details><summary>दर्पण-पदार्थ</summary>

पद्अर्थ: कुसलु = सुख शांति, आनंद।1। रहाउ।
</details>

<details><summary>दर्पण-भाषार्थ</summary>

अर्थ: मुझे कोई बताए कि (पित्रों के नमित श्राद्ध खिलाने से पीछे घर में) कुशल-मंगल कैसे हो जाता है? सारा संसार (इसी वहिम-भ्रम में) खप रहा है कि (पित्रों के नमित श्राद्ध करने से घर में) सुख-आनंद बना रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: करि = बना के। जीउ देही = बकरे आदि की कुर्बानी देते हैं।2।
</details>

<details><summary>दर्पण-टिप्पनी</summary>

(नोट: विवाह-शादियों के समय पुराने ख्यालों वाले हिंदू सज्जन अपने घरों में लड़के-लड़की को माईए डालने वाले दिन ‘वडे अडते’ हैं (भाव) घर में एक विशेष स्थान पर पोचा लगा के मिट्टी के ‘वडे’ अर्थात पूर्वजों की मूर्ति बना के उनके आगे पानी का घड़ा भर के रखते हैं। विवाह वाले लड़की और लड़का माथा टेकते हैं, और इस तरह अपने पित्रों से ‘कुशल’ की आशीश लेते हैं)।
</details>

<details><summary>दर्पण-भाषार्थ</summary>

अर्थ: मिट्टी के देवी-देवते बना के लोग उस देवी या देवते के आगे (बकरे आदि की) कुर्बानी देते हैं, (हे भाई! इस तरह) के (मिट्टी के बनाए हुए) तुम्हारे पित्र कहलाते हैं (उनके आगे भी जो तुम्हारा चित्त करता है, रख देते हो) वे अपना मुंह मांगा कुछ नहीं ले सकते।2।
</details>

<details><summary>दर्पण-पदार्थ</summary>

पद्अर्थ: सरजीउ = सजीव, जिंद वाले, जीते जी। निरजीउ = निर्जीव, देवते और पित्र जो मिट्टी के बनाए होते हैं। काल = समय। गति = हालत, अवस्था। राम नाम की गति = वह आत्मिक अवस्था जो प्रभु का नाम स्मरण करने से बनती है। संसारी भै = संसारी डर में, लोकाचारी रस्मों के डर में, लोक-लज्जा में।3।
</details>

<details><summary>दर्पण-भाषार्थ</summary>

अर्थ: लोग लोकाचार की रस्मों में ग़र्क हो रहे हैं, जीते जी को (देवी-देवताओं के आगे भेटा करने के लिए) मारते हैं (और इस तरह मिट्टी आदि के बनाए हुए) निर्जीव देवताओं को पूजते हैं। अपना भविष्य बर्बाद किए जा रहे हैं (ऐसे लोगों को) उस आत्मिक अवस्था की समझ नहीं पड़ती जो प्रभु का नाम स्मरण करने से बनती है।3।
</details>

<details><summary>दर्पण-पदार्थ</summary>

पद्अर्थ: डोलहि = डोलते हैं, सहमे रहते हैं। अकुलु = (अ+कुलु) वह प्रभु जो किसी कुल जाति में नहीं पैदा होता। बिखिआ = माया।4।
</details>

<details><summary>दर्पण-भाषार्थ</summary>

अर्थ: कबीर कहता है: (ऐसे लोग मिट्टी के बनाए हुए) देवी-देवताओं को पूजते हैं और सहमें भी रहते हैं (क्योंकि असल ‘कुशल’ देने वाले) अकाल-पुरख को वे जानते ही नहीं हैं, वे जाति-कुल रहित प्रभु को नहीं स्मरण करते, वे (सदा) माया के साथ लिपटे रहते हैं।4।1।45।
</details>

<details><summary>दर्पण-भाव</summary>

शब्द का भाव: घर में हर तरह का सुख आनंद बनाए रखने की खातिर भरमीं लोग पित्रों के नमित्त श्राद्ध करते हैं, मिट्टी के देवी-देवते बना के उनके आगे कुर्बानी देते हैं; विवाह-शादियों पर ‘वडे अडते’ हैं, पर फिर भी सहम बना ही रहता है, क्योंकि सुख आनंद के श्रोत प्रभु को बिसार के माया के मोह में जकड़े रहते हैं।45।
</details>

<details><summary>दर्पण-पदार्थ</summary>

पद्अर्थ: जीवत मरै = जीते ही मर जाता है, नफ़सानी ख्वाहिशों की ओर से मर जाता है, मन को भटकाने वाली इच्छाएं मार लेता है, मन को विकारों के फुरनों से हटा लेता है। मरै मरै = बार बार मरता है, बार बार यत्न करके (नफ़सानी ख्वाहिशों की ओर से) मरता है। ऐसे = इस तरह के। फुनि = फिर। जीवै = जी पड़ता है। सुंनि = सुंन में, उस हालत में जहाँ विचार शून्य है, वह अवस्था जहाँ विकारों के विचार नहीं उठते। अंजन = कालिख, माया, दुनिया। निरंजनि = निरंजन में, अंजन रहित प्रभु में। बहुड़ि = दुबारा, फिर। भवजलि = भवजल में, बवंडर में।1।
</details>

<details><summary>दर्पण-भाषार्थ</summary>

अर्थ: जो मनुष्य बार-बार प्रयत्न करके मन को विकारों के विचारों से हटा लेता है, वह फिर (असल जीवन) जीता है और उस अवस्था में जहाँ विकारों के फुरने नहीं उठते, ऐसे लीन हो जाता है कि माया में रहते हुए भी वह माया-रहित प्रभु में टिका रहता है और दुबारा (माया के) बवंडर में नहीं फंसता।1।
</details>

<details><summary>दर्पण-पदार्थ</summary>

पद्अर्थ: मेरे राम = हे प्यारे प्रभु! खीरु = दूध। बिलोईऐ = मथा जाता है। मनूआ = कमजोर मन। असथिरु राखहु = (हे मेरे राम! तू) अडोल रख। इन बिधि = इस तरीके से (भाव, अगर तू मेरे मन को अडोल रखे।) पीओईऐ = पी लेते हैं।1। रहाउ।
</details>

<details><summary>दर्पण-भाषार्थ</summary>

अर्थ: हे प्यारे प्रभु! मुझे गुरु की मति दे के मेरे कमजोर मन को (माया की ओर से) अडोल रख।  
हे प्रभु! तब ही दूध मथा जा सकता है (भाव, स्मरण का सफल उद्यम किया जा सकता है), और इसी तरीके से ही (भाव, अगर तू मेरे मन को अडोल रखे) तेरा नाम-अमृत पीया जा सकता है।1। रहाउ।
</details>

<details><summary>दर्पण-पदार्थ</summary>

पद्अर्थ: के = के द्वारा। गुर कै बाणि = गुरु के (शब्द-रूप) तीर से। बजर = बज्र, कड़ी, कठोर। कल = (मनो-) कल्पना। छेदी = छेद कर दी गई, भेद दी गई। पदु परगासा = प्रकाश का दर्जा, वह हालत जहाँ सही समझ पैदा हो जाती है। सकति = माया। अधेरा = अंधकार। जेवड़ी = रस्सी। भ्रमु = भ्रम, भुलेखा। सिव घरि = शिव के घर में, सदा आनंदित रहने वाले प्रभु के चरणों में। निहचलु बासा = अटल ठिकाना।2।
</details>

<details><summary>दर्पण-भाषार्थ</summary>

अर्थ: जिस मनुष्य ने सतिगुरु के (शब्द रूप) तीर से बज्र रूपी कठोर मनो कल्पना भेद ली है (भाव, मन के विकारों की दौड़ रोक ली है) उसके अंदर प्रकाश-पद पैदा हो जाता है (भाव, उसके अंदर वह अवस्था बन जाती है जहाँ ऐसा आत्मिक प्रकाश हो जाता है कि माया के अंधेरे में नहीं फंसता)। (जैसे अंधकार में) रस्सी (को साँप समझने) का भुलेखा (पड़ता है और रोशनी होने पर वह भुलेखा मिट जाता है वैसे ही) माया के (प्रभाव-रूपी) अंधेरे में (विकारों को ही सही समझ लेने का भुलेखा) ‘नाम’ के प्रकाश के साथ मिट जाता है, और उस मनुष्य का निवास सदा-आनंदित रहने वाले प्रभु के चरणों में सदा के लिए हो जाता है।2।
</details>

<details><summary>दर्पण-पदार्थ</summary>

पद्अर्थ: तिनि = उस मनुष्य ने (जिस ने ‘गुर कै बाणि बजर कल छेदी’)। बाण = तीर। बेधिआ = बेध दिया है। भाई = हे सज्जन! दहदिस = दसों दिशाओं में। बूडी = गुड्डी, पतंग। पवनु = हवा। झुलावै = झकोले देती है, उड़ाती है। डोरि = तवज्जो की डोरी।3।
</details>

<details><summary>दर्पण-भाषार्थ</summary>

अर्थ: हे सज्जन! (जिस मनुष्य ने गुरु के शब्द रूपी तीर का आसरा लिया है) उसने (मानो) तीर-कमान चलाए बिना ही इस जगत को जीत लिया है (भाव, माया का जोर अपने ऊपर नहीं पड़ने दिया); (दुनिया के काम-काज रूपी) हवा उसकी (जिंदगी की) पतंग को (चाहे देखने मात्र) को दशों-दिशाओं में उड़ाती है (भाव, चाहे जीवन-निर्वाह की खातिर वह काम-काज करता है), पर, उसकी तवज्जो की डोर (प्रभु के साथ) जुड़ी रहती है।3।
</details>

[[0333]]
<details><summary>दर्पण-पदार्थ</summary>

पद्अर्थ: उनमनि = उनमन में, बिरह अवस्था में, उस हालत में जहाँ मन प्रभु को मिलने के लिए बेताब हो जाता है। दुबिधा = (दु+बिधा = दो विधियों की, दो तरह के आसरे देखने की हालत) दुचित्तापन। भागी = भाग जाती है। कबीर = हे कबीर! अनभउ = अपने अंदर से पैदा हुआ ज्ञान। इक अनभउ = आश्चर्यजनक अनुभव हुआ करिश्मा। नामि = नाम में।4।
</details>

<details><summary>दर्पण-भाषार्थ</summary>

अर्थ: हे कबीर! कह: उस मनुष्य का मन बिरह अवस्था में पहुँच के उस हालत में लीन हो जाता है, जहाँ विकारों के फुरने नहीं उठते। उसकी दुविधा और उसकी बुरी मति सब नाश हो जाती है। वह एक आश्चर्यजनक करिश्मा अपने अंदर देख लेता है। उसकी तवज्जो प्रभु के नाम में जुड़ जाती है।4।2।46।
</details>

<details><summary>दर्पण-भाव</summary>

शब्द का भाव: जिस मनुष्य पर प्रभु मेहर करता है वह गुरु के शब्द की इनायत से अपने मन को विकारों की ओर से रोक लेता है। वह निरबाह के लिए काम-कार तो करता है, पर उसकी तवज्जो सदा प्रभु चरणों में ही रहती है।46।
</details>

<details><summary>दर्पण-पदार्थ</summary>

पद्अर्थ: उलटत = उलटते ही, पलटते ही। पवन = हवा, (मन की) हवा, मन की चंचलता, विकारों की दौड़। खटु = छह। चक्र खटु = छह चक्र (जोगी लोग शरीर में छह चक्र मानते हैं: 1. मूलाधार: गुदा मण्डल का चक्र; 2. स्वाध्षि्ठान: लिंग की जड़ में; 3. मणिपुर चक्र: नाभि के पास; 4. अनाहत चक्र: हृदय के पास; 5. विशुद्ध चक्र: गले में; 6. आज्ञा चक्र: भौहों के बीच)। जब जोगी लोग समाधि लगाने लगते हैं, तो प्राणयाम से शुद्ध की हुई पवन को गुदा के नजदीक एक कुण्डलनी नाड़ी में चढ़ाते हैं, वह नाड़ी गुदा के चक्र से ले के दसवाँ द्वार तक पहुँचती है। बीच के चक्रों के साथ भी उस नाड़ी का मेल होता है। सो, जोगी पवन को मूलाधार चक्र से खींच के, बीच के चक्रों में से गुजार के दसवाँ-द्वार में ले जाते हैं और वहाँ रोक लेते हैं। जितना समय समाधि लगाए रखनी हो, उतनी देर तक प्राणों को नीचे उतरने नहीं देते।) भेदे = भेद दिए जाते हैं। सुंन = शून्य, सुन अवस्था, मन की वह हालत जहाँ इसमें कोई मायावी फुरना नहीं उठता। अनुरागी = अनुराग करने वाला, प्रेम करने वाला, प्रेमी, आशिक। सुंन अनुरागी = सुंन का प्रेमी। जीवै = पैदा होता है। तासु = उस (प्रभु) को। खोजु = ढूँढ। बैरागी = वैरागवान (हो के), विकारों से उपराम हो के, नफ़सानी ख्वाहिशों से हट के।1।
</details>

<details><summary>दर्पण-भाषार्थ</summary>

अर्थ: (हे भाई! वैरागी हो के) माया की तरफ से उपराम हो के उस प्रभु को तलाश, जो ना आता है, ना जाता है, ना मरता है, ना पैदा होता है। मन की भटकना को पलटाते ही, (मानो,) (जोगियों के बताए हुए) छहों चक्र (एक साथ ही) भेदित हो जाते हैं, और तवज्जो उस अवस्था की आशिक हो जाती है जहाँ विकारों का कोई फुरना पैदा ही नहीं होता।1।
</details>

<details><summary>दर्पण-पदार्थ</summary>

पद्अर्थ: मेरे मन = हे मेरे मन! मन ही उलटि = मन (की पवन) को उलटा के ही, मन की विकारों की तरफ की दौड़ को पलटा के ही। समाना = (प्रभु में) लीन हो सकते हैं। परसादि = कृपा से। भई अवरै = और हो जाती है, बदल जाती है। नातरु = नहीं तो, इससे पहले तो। था = था। बेगाना = पराया, (प्रभु से) अलग।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे मन! जीव पहले तो प्रभु से बेगाना-बेगाना सा रहता है (भाव, परमात्मा के बारे में इसे कोई सूझ नहीं होती, पर) सतिगुरु की कृपा से जिस की समझ और तरह की हो जाती है, वह मन की विकारों की ओर की दौड़ को ही उलटा के प्रभु में लीन हो जाता है।1। रहाउ।
</details>

<details><summary>दर्पण-पदार्थ</summary>

पद्अर्थ: निवरै = नजदीक, नियरे। जिनि = जिस मनुष्य ने। जैसा करि = ज्यों का त्यों समझ के, सही तरीके से, असल रूप को। अलउती = मिश्री। बरेडा = शर्बत।2।
</details>

<details><summary>दर्पण-भाषार्थ</summary>

अर्थ: (इस तरह) जिस मनुष्य ने प्रभु को सही स्वरूप में समझ लिया है, उससे (वह कामादिक) जो पहले नजदीक थे, दूर हो जाते हैं, और जो प्रभु पहले कहीं दूर था (भाव, कभी याद ही नहीं था आता) अब अंग-संग प्रतीत होता है (पर ये एक ऐसा अनुभव है जो बयान नहीं किया जा सकता, सिर्फ इसकी अनुभूति ही की जा सकती है) जैसे मिश्री की शर्बत हो, उसका आनंद उसी मनुष्य ने जाना है जिसने (वह शर्बत) पीया है।2।
</details>

<details><summary>दर्पण-पदार्थ</summary>

पद्अर्थ: निरगुन कथा = उस स्वरूप (के दीदार) का बयान जो माया के तीन गुणों से परे है; उस स्वरूप का जिक्र जिस की उपमा मायावी जगत में से किसी चीज के साथ ना दी जा सके। काइ सिउ = किस आदमी से? कोइ = कोई विरला। बिबेकी = विचारवान। जिनि = जिस मनुष्य ने। पलीता = (प्रेम का) पलीता। तिनि = उसी मनुष्य ने। झल = झलक, चमत्कार।3।
</details>

<details><summary>दर्पण-टिप्पनी</summary>

नोट: ‘रहाउ’ की पंक्ति में और पहले ‘बंद’ में ‘मन’ को संबोधन किया गया है।
</details>

<details><summary>दर्पण-भाषार्थ</summary>

अर्थ: हे कबीर! कह: (हे प्रभु!) तेरे उस स्वरूप की बातें किससे की जाएं जिस (स्वरूप) जैसा कहीं कुछ है ही नहीं? (क्योंकि एक तो) कोई विरला ही ऐसा विचारवान है (जो तेरी ऐसी बातें सुनने का चाहवान हो, और दूसरा, ये आनंद लिया ही जा सकता है, बयान से परे है) जिसने (जितना) प्रेम का पलीता लगाया है, उसने उतनी ही झलक देखी है।3।3।47।
</details>

<details><summary>दर्पण-भाव</summary>

शब्द का भाव: जब सतिगुरु के उपदेश की इनायत से मनुष्य की समझ में तबदीली आती है, तो उसका मन विकारों की ओर से हटता है, और तवज्जो प्रभु की महिमा में जुड़ती है। ज्यों-ज्यों प्रभु की याद और प्रभु का प्यार हृदय में बढ़ता है, जीवन में एक अजीब सरूर पैदा होता है। पर वह सरूर बयान नहीं हो सकता।47।
</details>

<details><summary>दर्पण-टिप्पनी</summary>

नोट: शब्द का मुख्य भाव ‘रहाउ’ तुक में हुआ करता है। पहली तुक में दिए हुए छह चक्रों के भेदने से ये मतलब कत्तई नहीं निकल सकता कि कबीर जी योग-समाधि की प्रोढ़ता कर रहे हैं। वे तो बल्कि कह रहे हैं कि गुरु की शरण आ के मन को माया की ओर से रोकने वाले मनुष्य के छह चक्र भेदे गए समझो। नर्म शब्दों कह दिया है कि इन छह चक्रों को भेदने की जरूरत ही नहीं है।
</details>

<details><summary>दर्पण-पदार्थ</summary>

पद्अर्थ: तह = वहां, उस अवस्था में, सहज अवस्था में। पावस = बरखा (वर्षा का राजा इंद्र माना गया है। इस वास्ते यहां इसका सटीक अर्थ है ‘इंद्रपुरी’, जहां बरसात की कोई कमी ही नहीं हो सकती) इन्द्रपुरी। सिंधु = समुंद्, खीर समुंदर, विष्णुपुरी।
</details>

<details><summary>दर्पण-टिप्पनी</summary>

नोट: पुराणों के अनुसार विष्णु भगवान खीर समुंदर में निवास रखते हैं।
</details>

<details><summary>दर्पण-पदार्थ</summary>

धूप = धूप, धूप का श्रोत, सूरज, सूर्यलोक। छहीआ = छाया, चंद्रलोक। उतपति = पैदाइश।
</details>

<details><summary>दर्पण-टिप्पनी</summary>

नोट: सृष्टि को पैदा करने वाला ब्रहमा को माना गया है, सो ब्रहमपुरी।
</details>

<details><summary>दर्पण-पदार्थ</summary>

परलउ = नाश (शिव, सारी सृष्टि को नाश करने वाला है, सो) शिवपुरी। समाधि = टिकाव, जुड़ी हुई तवज्जो, ध्यान। सुंन = शून्य, मन की वह अवस्था जहां कोई विचार ना उठे, मायावी विचारों से शून्य वाली आत्मिक अवस्था। सुंन समाधि = मन की वह ठहराव वाली हालत जहां विकारों वाले कोई फुरने नहीं उठते। दोऊ = द्वैत, भेदभाव, मेर तेर।1।
</details>

<details><summary>दर्पण-भाषार्थ</summary>

अर्थ: (वह अडोल अवस्था ऐसी है कि) उस में (पहुँच के मनुष्य को) इंद्रपुरी, विष्णुपुरी, सूर्यलोक, चंद्रलोक, ब्रहमपुरी, शिवपुरी - (किसी की भी चाहत) नहीं रहती। ना (और ज्यादा) जीने (की लालसा), ना मौत (का डर), ना कोई दुख, ना सुख (भाव, दुख से घबराहट अथवा सुख की चाहत), सहज अवस्था में पहुँच के कुछ भी नहीं सताता। वह मन की एक ऐसी ठहराव वाली हालत होती है कि उसमें विकारों का कोई विचार उठता ही नहीं, ना ही कोई मेर-तेर रह जाती है।1।
</details>

<details><summary>दर्पण-पदार्थ</summary>

पद्अर्थ: सहज = (सह जायते इति सहजं) जो जीव के साथ ही पैदा होता है, जो आत्मा का अपना असल है, ईश्वरीय सत्य, शांति, अडोलता। अकथ = जो मुकम्मल तौर पर बयान ना की जा सके। निरारी = निराली, अनोखी। तुलि = तुला पर, तराजू पर। तुलि नही चढै = तोली नहीं जा सकती, नापी नहीं जा सकती। जाइ न मुकाती = खत्म नहीं की जा सकती, उसका अंत नहीं पाया जा सकता।1। रहाउ।
</details>

<details><summary>दर्पण-भाषार्थ</summary>

अर्थ: मनुष्य के मन की अडोलता एक ऐसी हालत है जो (निराली) अपने जैसी खुद ही है, (इस वास्ते) उसका सही रूप बयान नहीं किया जा सकता। ये अवस्था किसी बढ़िया से बढ़िया सुख के बदले भी नापी-तोली नहीं जा सकती। (दुनिया में कोई ऐसा सुख-ऐश्वर्य नहीं है जिसके मुकाबले में ये कहा जा सके कि ‘सहज’ अवस्था इससे घटिया है या बढ़िया है)। ये नहीं कहा जा सकता कि (दुनिया के बढ़िया से बढ़िया किसी सुख से) ये हलके मेल की है अथपा ठीक है (भाव, दुनिया का कोई भी सुख इस अवस्था से बराबरी नहीं कर सकता)।1। रहाउ।
</details>

<details><summary>दर्पण-पदार्थ</summary>

पद्अर्थ: अरध = नीचा। उरध = ऊँचा। अरध उरध दोऊ = अर्ध उर्ध का भेद, नीच ऊच का भेदभाव, ये ख्याल कि फलाना उच्च जाति का है ओर फलाना नीच जाति का। राति दिनसु तह नाही = उस सहज अवस्था मेंजीवों की रात वाली हालत भी नहीं और दिन वाली भी नहीं। जीव रात सो के गुजार देते हैं और दिन माया की भटकना में = ये दोनों बातें सहज अवस्था में नहीं होती। गफ़लत की नींद और माया की तरफ भटकना = इन दोनों का वहां अभाव है। जलु = पानी, (संसार समुंदर के विकारों का) जल। पवनु = हवा, मन की चंचलता। पावकु = आग, तृष्णा की आग।2।
</details>

<details><summary>दर्पण-भाषार्थ</summary>

अर्थ: ‘सहज’ में पहुँच के नीच-ऊँच वाला कोई भेद-भाव नहीं रहता; (यहां पहुँचा मनुष्य) ना गफ़लत की नींद (सोता है), ना माया की भटकना (में भटकता है) (क्योंकि) उस अवस्था में विषौ-विकार, चंचलता और तृष्णा - इनका नामो निशान नहीं रहता। (बस!) सतिगुरु ही सतिगुरु उस अवस्था में (मनुष्य के हृदय में) टिके होते हैं।2।
</details>

<details><summary>दर्पण-पदार्थ</summary>

पद्अर्थ: अगम = जिस तक पहुँच ना हो सके, अगम्य (पहुँच से परे)। अगोचरु = अ+गो+चरु, जिस तक ज्ञानेंद्रियों की पहुँच ना हो। निरंतरि = (अंतर+विथ) अंतर के बिना, एक रस, सदा ही।3।
</details>

<details><summary>दर्पण-भाषार्थ</summary>

अर्थ: तब अगम्य (पहुँच से परे) और अगोचर परमात्मा (भी मनुष्य के हृदय में) एक-रस सदा (प्रगट हुआ) रहता है, (पर) वह मिलता सतिगुरु की मेहर से ही है।  
हे कबीर! (तू भी) कह: मैं अपने गुरु से सदके हूँ, मैं (अपने गुरु की) सोहानी संगत में ही जुड़ा रहूँ।3।4।48।
</details>

<details><summary>दर्पण-टिप्पनी</summary>

नोट: टीकाकार सज्जनों ने इस शब्द के बारे में दो अलग-अलग ख्याल दिए हैं। किसी ने लिया है कि यहां गुरु के रहने के स्थान का जिक्र है; किसी ने इस शब्द में सहज रूप परमात्मा का बयान समझा है; और कई सज्जन यहाँ सहज अथवा चौथी अवस्था के हाल का बयान किया हुआ मानते हैं।  
पर शब्द का अर्थ करते समय किसी सज्जन ने भी हरेक शब्द के अर्थ देने से आगे कबीर जी का भाव समझने की कोशिश नहीं की। सारे टीकाकार ऐसा ही लिखते चले गए है;  
“वहाँ बरखा ऋतु नहीं है, ना समुंदर है, ना धूप है, ना छाँव। ....वह ना हल्की लगती है ना भारी। नीचे ऊपर दिशा का वहाँ विचार नहीं है। ना रात है ना दिन, ना पानी है ना हवा। सतिगुरु वहां बसता है।.....”  
इस अर्थ में से ये समझ नहीं पड़ सकती कि कबीर जी का असल भाव क्या है, और असली जीवन में ये शब्द हमारी क्या अगुवाई कर सकता है।  
हरेक शब्द का मुख्य भाव ‘रहाउ’ की तुकों में होता है। यहाँ साफ तौर पर ‘सहज’ अवस्था का जिक्र है। सो ये कहना गलत है, कि इस शब्द में परमात्मा के स्वरूप का वर्णन है, या गुरु साहिबानों के रहने के स्थान का बयान है।  
फिर भी सहज अवस्था बाबत ये कहना कि ‘वहाँ धूप नहीं, वहां छाया नहीं, वहां बरसात नहीं, वह हल्की नहीं वह भारी नहीं, वहाँ दिन नहीं वहाँ रात नहीं, वहां हवा नही, वहां पानी नहीं, वहां आग नहीं।” ये एक अजीब सी बात लगती है। महापुरुषों की ये वाणी हरेक मनुष्य की जीवन-यात्रा में रहिबर का काम करती है। कविता के दृष्टिकोण से चाहे कितनी भी ऊँची व गहरी आत्म-उड़ान हो, फिर भी इसे पढ़ने वाले ने पहली बात ये देखनी है कि मुझे इस में से जीवन-राह के लिए क्या संदेश मिलता है।  
श्री गुरु ग्रंथ साहिब में जगह-जगह पर ‘सहज’ अवस्था का जिक्र है। नाम-स्मरण और महिमा की इनायत से ये अवस्था मिलती है; जैसे:  
‘रसना गुण गोपाल निधि गाइण॥ सांति सहजु रहसु मनि उपजिओ सगले दूख पलाइण॥1। रहाउ। (टोडी महला ५)
</details>

<details><summary>दर्पण-भाव</summary>

भाव: प्रभु की महिमा करने से मनुष्य के मन में सहज अवस्था पैदा होती है, मन में शांति उपजती है, मन में रहस (खिड़ाव) पैदा होता है।
</details>

<details><summary>दर्पण-टिप्पनी</summary>

यहां से ये बात स्पष्ट हो गई है सहज अवस्था कोई ऐसी अवस्था है जिसमें शांति और आनंद की अनुभूति (खिड़ाव) होना लाजमी है।  
इसी तरह:ससू ते पिरि कीनी वाखि। देर जिठाणी मुई दूखि संतापि॥ घर के जिठेरे की चूकी काणि। पिरि रखिआ कीनी सुघड़ सुजाणि।१। सुनहु लोका मै प्रेम रसु पाइआ। दुरजन मारे वैरी संघारे, सतिगुरि मोकउ हरि नामु दिवाइआ। रहाउ। प्रथमै तिआगी हउमै प्रीति। दुतीआ तिआगी लोगा रीति। त्रैगुण तिआगि दुरजन मीत समाने। तुरीआ गुण मिलि साध पछाने।2। सहज गुफा महि आसणु बाधिआ। जोति सरूप अनाहदु वाजिआ। महा अनंदु गुर सबदु वीचारि। प्रिअ सिउ राती धन सुहागणि नारि॥३।४। (आसा महला ५)
</details>

<details><summary>दर्पण-भाव</summary>

भाव: जब सतिगुरु ने नाम की दाति बख्शी तो प्रभु से प्रेम करने का ऐसा स्वाद आया कि माया की ओर से मोह टूट गया; अहंकार और लोकलाज समाप्त हो गए, मन सहज अवस्था में टिक गया। ज्यों-ज्यों सतिगुरु के शब्द में चित्त जोड़ा, आनंद ही आनंद पैदा होता गया।
</details>

<details><summary>दर्पण-टिप्पनी</summary>

सिरे की बात ये कि जिस किसी भी शब्द में ‘सहज’ अवस्था की खिंची हुई तस्वीर देखोगे, वहां शांति, ठंड, अहम् के त्याग, खिड़ाव आदि का जिक्र दिखाई देगा। वरना और वह कौन सा स्वरूप है ‘सहज’ का, जो इन्सानी समझ में आ सके और मनुष्य के अमली जीवन में काम आ सके? सतिगुरु की वाणी ने इन्सान के जीवन में तबदीली पैदा करनी है; निरा दिमाग़ी तौर पर ही नहीं बल्कि अमली जीवन में भी। साधारण तौर पर आसा-तृष्णा का मारा हुआ जीव दर-दर पर भटकता है, चंचल मन इसको हर तरफ दौड़ाए फिरता है। यहां की तमन्नाएं अभी खत्म नहीं होती, परलोक के भी कई नक्शे खड़े कर लेता है। स्वर्ग आदि की आशाएं बना के कई देवी-देवताओं की पूजा करता है। उन देवताओं के रहने के अजीबो-गरीब ठिकाने इसने मान रखे हैं। कई ‘लोक’ और कई ‘पुरीयां’ इसके मन को आकर्षित करती हैं। कभी ब्राहमणों-पंडितों से कहानियां सुन के देखो, इन्द्रपुरी, शिवपुरी, ब्रहमपुरी, विष्णुपुरी, सूर्य लोक, चंद्र लोक, पित्र लोक आदि के ही जिक्र होंगे। सुन-सुन के श्रोता के मुँह में पानी भर आता कि कैसे हमें भी वहाँ पहुँचना नसीब हो। तीर्थ यात्रा, दान-पुण्य आदि सारे कर्मकांडों का निशाना यही ‘पुरीयां’ व ‘लोक’ ही तो हैं। ये बात वहां कोई दुर्लभ व्यक्ति ही सोचता है कि कौन सा जीवन जी रहे हैं, इसका क्या हाल है, यहां मन को कोई ठंड-शांति मिलती है कि नहीं? और जो निशाने इन धार्मिक लोगों ने बनाए होते हैं उनकी अस्लियत ऐसे बताई जा रही है:  
“इंद्र लोक सिव लोकहि जैबो॥ ओछे तप करि बाहरि ऐबो॥१॥ किआ मांगउ किछु थिरु नाही॥ राम नाम रखु मन माही॥१॥ रहाउ॥ ...कहत कबीर अवर नाही कामा॥ हमरै मन धन राम को नामा॥ (धनासरी कबीर जी)
</details>

<details><summary>दर्पण-भाव</summary>

भाव: तप आदि करके इन्द्रपुरी शिवपुरी आदि में पहुँचने की चाहत त्याग दो। तुम्हारे शास्त्र ही कहते हैं कि तपों का असर समाप्त होने पर इन पुरियों से भी निकाल दिए जाओगे। जबकि सदा साथ निभाने वाली राशि-पूंजी प्रभु का नाम ही है। और;
</details>

<details><summary>दर्पण-टिप्पनी</summary>

कवन असथानु जो कबहु न टरै॥ कवनु सबदु जितु दुरमति हरै॥१॥ रहाउ॥ इंद्रपुरी महि सरपर मरणा॥ ब्रहमपुरी निहचलु नही रहिणा॥ सिवपुरी का होइगा काला॥ त्रैगुण माइआ बिनसि बिताला॥२॥ ...सहज सिफति भगति ततु गिआना॥ सदा अनंदु निहचलु सचु थाना॥ तहा संगति साध गुण रसै॥ अनभउ नगरु तहा सद वसै॥६॥४॥ (गउड़ी महला ५, असटपदीआं)
</details>

<details><summary>दर्पण-भाव</summary>

भाव: सहज अवस्था में पहुँच के प्रभु की महिमा करनी; ये सदा अटल रहने वाली बख्शिश है। इसके मुकाबले पर इंद्रपुरी, ब्रहमपुरी, शिवपुरी आदि सब तुच्छ हैं।  
“सहज” इन्सानी मन की एक खास अवस्था का नाम है, पूर्ण खिड़ाव व अडोलता का नाम है, जहां पहुँच के दुनिया के बड़े से बड़े लालच आदमी को गिरा नहीं सकते। सो, कबीर जी के इस शब्द में चुँकि ‘सहज’ अवस्था का ही जिक्र है, इसका अर्थ करते समय यही ख्याल रखना है कि यहां मनुष्य की एक उच्च आत्मिक अवस्था का हाल है, जो पूरे तौर पर बयान नहीं की जा सकती। शब्द में जो पावस, सिंध आदि शब्द बरते गए हैं, इनके कोई और गहरे अर्थ हैं, जो ‘सहज’ के साथ दरुस्त बैठते हों।
</details>

<details><summary>दर्पण-पदार्थ</summary>

पद्अर्थ: बैल = बल्द। बिसाहे = खरीदे हैं। पवनु = स्वास। पूजी = रास। परगासिओ = (‘सारा संसार’) प्रगट हुआ है, पैदा हुआ है। गूणि = थैला, माल (जिसका सौदा हुआ होता है)। घट भीतरि = हृदय में। इन बिधि = इस तरीके से। टांड = माल, सौदा, व्यापार के माल से लादा हुआ बैलों का कारवाँ। बिसाहिओ = खरीदा है।1।
</details>

<details><summary>दर्पण-भाषार्थ</summary>

अर्थ: (सारे संसारी जीव-रूपी बंजारों ने) पाप और पुण्य दो बैल मूल्य लिए हैं, श्वासों की पूंजी ले के पैदा हुए हैं (भाव, मानो, जगत में व्यापार करने आए हैं)। (हरेक के) हृदय में तृष्णा की थैली लदी हुई है। सो, इस तरह (इन जीवों ने) माल लादा है।1।
</details>

<details><summary>दर्पण-पदार्थ</summary>

पद्अर्थ: नाइकु = नायक, शाह।1। रहाउ।
</details>

<details><summary>दर्पण-भाषार्थ</summary>

अर्थ: हमारा प्रभु कुछ ऐसा शाह है कि उसने सारे जगत (भाव, सारे संसारी जीवों) को व्यापारी बना (के जगत में) भेजा है।1। रहाउ।
</details>

<details><summary>दर्पण-पदार्थ</summary>

पद्अर्थ: जगाती = महसूलिए। मन तरंग = मन की तरंगे, मन की लहरें। बटवारा = डाकू, लुटेरे। पंच ततु = पाँच तत्वी शरीर। दानु = बख्शिश, ईश्वर से मिली हुई स्वासों की पूंजी रूपी कृपा। निबेरहि = निपटाता है। टांडा = लादा हुआ व्यापार का माल। उतरिओ पारा = उस पार लांघ जाता है।2।
</details>

<details><summary>दर्पण-भाषार्थ</summary>

अर्थ: काम क्रोध दोनों (इन जीव-व्यापारियों के) राह में महसूलिए बने बैठे हैं (भाव,श्वासों की पूंजी का कुछ हिस्सा काम और क्रोध में फंसने के कारण खत्म होता जा रहा है), जीवों के मनों की तरंगे लुटेरे बन रही हैं (भाव, मन की कई किस्म की तरंगे उम्र का काफी हिस्सा खर्च किए जा रही हैं)। ये काम-क्रोध और मन की लहरें, शरीर के साथ मिल के सारी की सारी उम्र-रूपी राशि पूंजी को खत्म किए जा रहे हैं, और तृष्णा रूपी माल-असबाब (जो जीवों ने लादा हुआ है, हू-ब-हू) उस पार लांघता जा रहा है (भाव, जीव जगत से निरी तृष्णा ही अपने साथ लिए जाते हैं)।2।
</details>

<details><summary>दर्पण-पदार्थ</summary>

पद्अर्थ: अब = अब (जब राम के नाम की घाटी चढ़नी शुरू की)। ऐसी बनि आई = एसी हालत बन गई है। बैलु इकु = (पाप और पुण्य दो बैलों में से) एक बैल, पाप रूपी बैल। चलो = चल पड़ा। गोनि = (तृष्णा की) थैली। छिटकाई = फेंक के, बिखरा के।3।
</details>

<details><summary>दर्पण-टिप्पनी</summary>

नोट: ‘चलो’ में अक्षर ‘ल’ के नीचे आधा ‘य’ पढ़ना है (‘चल्यो’), यह शब्द ‘हुकमी भविष्यत्’ imperative mood नहीं है, उसका जोड़ ‘चलहु’ होता है)।
</details>

<details><summary>दर्पण-भाषार्थ</summary>

अर्थ: कबीर कहता है: हे संत जनो! सुनो, अब ऐसी हालत बन रही है कि प्रभु का स्मरण रूपी चढ़ाई का मुश्किल रास्ता तय करने वाले जीव-बनजारों का पाप-रूपी एक बैल थक गया है। वह बैल तृष्णा वाला माल असबाब फेंक के भाग गया है (भाव, जो जीव वणजारे नाम-जपने वाले मुश्किल राह पर चलते हैं, वे पाप करने छोड़ देते हैं और उनकी तृष्णा समाप्त हो जाती है)।3।5।49।
</details>

<details><summary>दर्पण-भाव</summary>

शब्द का भाव: ये जगत व्यापार की मण्डी है, जीव व्यापारी हैं, हरेक जीव को स्वासों की राशि मिली हुई है। पर आम तौर पर हर कोई तृष्णा वाला माल असबाब उठाए घूम रहा है; काम-क्रोध और अन्य मन की तरंगों में जीव की उम्र खत्म हो जाती है और तृष्णा में बंधे हुए ही यहाँ से चले जाते हैं। जिस किसी दुर्लभ जीव ने प्रभु के नाम-स्मरण का मुश्किल राह अपनाया है, वह पापों से बच जाता है और उसकी तृष्णा यहीं समाप्त हो जाती है।49।
</details>

<details><summary>दर्पण-पदार्थ</summary>

पद्अर्थ: पेवकड़ै = (पेवका = पिता का) घर, पिता के घर में, इस संसार में। साहुरड़ै = ससुर के घर में, परलोक में। एआणा = अंजान।1।
</details>

<details><summary>दर्पण-भाषार्थ</summary>

अर्थ: अंजान मूर्ख अंधा जगत नहीं जानता कि (जीव-स्त्री ने इस संसार-रूपी) पिता के घर में चार दिन (भाव, थोड़े दिन) ही रहना है, (हरेक ने परलोक रूपी) ससुराल घर (जरूर) जाना है।1।
</details>

<details><summary>दर्पण-पदार्थ</summary>

पद्अर्थ: कहु = बताओ। डडीआ = आधी धोती जो घर में काम-काज करते समय बाँधी जाती है। धन = स्त्री। डडीआ...खड़ी = स्त्री अभी घर के काम काज वाली धोती ही बाँध के खड़ी हुई है, जीव-स्त्री अभी लापरवाह ही है। पाहू = प्राहुणे। घरि = घर में। मुकलाऊ = मुकलावा ले के जाने वाले (गउना ले के आने वाले)।1। रहाउ।
</details>

<details><summary>दर्पण-भाषार्थ</summary>

अर्थ: बताओ! (ये कैसी आश्चर्यजनक खेल है?) मुकलावा (गउना) ले के जाने वाले मेहमान (भाव, जिंद को ले जाने वाले जम) घर में आए बैठे हैं, और स्त्री अभी घर के काम-काज वाली आधी धोती ही बाँध के खड़ी है, तैयार हुए बगैर ही घूम रही है (भाव, जीव-स्त्री इस संसार के मोह में ही लापरवाह है)।1। रहाउ।
</details>

<details><summary>दर्पण-पदार्थ</summary>

पद्अर्थ: ओह खूहड़ी = वह सुंदर सी कूई (छोटा कूआँ)। जि दिसै = जो दिखाई दे रही है। उह...खूहड़ी = ये जो सुंदर सी कूई दिख रही है, जो सुहाना जगत दिख रहा है। कउन = कौन सी जीव-स्त्री? लाजु = रस्सी। वहारी = डाल रही है। सिउ = समेत। पनिहारी = पानी भरने वाली, विषौ भोगने वाले जीव।2।
</details>

<details><summary>दर्पण-टिप्पनी</summary>

नोट: शब्द ‘लाजु’ और ‘लाज’ में फर्क है। ‘लाजु’ संस्कृत के शब्द ‘रज्जु’ से बना है, जिसके आखिर में ‘ु’ की मात्रा है। संस्कृत में यह पुलिंग था, पुरानी और नई पंजाबी में स्त्रीलिंग है। शब्द ‘लाज’ का अर्थ है ‘शर्म, हया’; इसके अंत में ‘ु’ मात्रा नहीं है।
</details>

<details><summary>दर्पण-भाषार्थ</summary>

अर्थ: ये जो सुंदर कूंई दिखाई दे रही है (भाव, ये जो सुंदर जगत दिख रहा है) इस में कौन सी स्त्री लज (रस्सी) बहा रही है (भाव, यहाँ जो भी आता है, अपनी उम्र संसारिक भोगों में गुजारने लग पड़ता है)। जिसकी रस्सी घड़े समेत टूट जाती है (भाव, जिसकी उम्र खत्म हो जाती है, और शरीर गिर पड़ता है) वह पानी भरने वाली (पनिहारिन) (भाव, भोगों में प्रवृत्त) यहाँ से उठ के (परलोक को) चल पड़ती है।2।
</details>

<details><summary>दर्पण-पदार्थ</summary>

पद्अर्थ: सोहागणि = सोहाग वाली, पति वाली, पति को याद रखने वाली।3।
</details>

<details><summary>दर्पण-भाषार्थ</summary>

अर्थ: अगर प्रभु मालिक दयाल हो जाए, (जीव-स्त्री पर) मेहर करे तो वह (जीव-स्त्री को संसार-कूप में से भोगों का पानी निकालने से बचाने का) काम अपना जान के खुद ही सिरे चढ़ाता है; (उसकी मेहर से जीव-स्त्री जब) गुरु के शब्द को विचारती है (भाव, चित्त में बसाती है) तो वह पति वाली समझी जाती है।3।
</details>

[[0334]]
<details><summary>दर्पण-पदार्थ</summary>

पद्अर्थ: किरत = किए हुए (काम)। किरत की बाँधी = पिछले किए हुए कर्मों के संस्कारों की बंधी हुई। सभ = सारी सृष्टि। बीचारी = विचार के। एस नो = इस जीव को। विचारी = बेचारी जीव-स्त्री।4।
</details>

<details><summary>दर्पण-भाषार्थ</summary>

अर्थ: (पर, हे भाई!) अगर विचार के देखो, तो इस जीव-स्त्री का क्या दोश? ये बिचारी क्या कर सकती है? (यहां तो) सारी दुनिया पिछले किए कर्मों के संस्कारों में बंधी हुई भटक रही है।4।
</details>

<details><summary>दर्पण-पदार्थ</summary>

पद्अर्थ: निरासी = आशाएं पूरी होने के बिना ही। न बंधि = ना बंधे, नहीं बंधती। धीरा = धैर्य, टिकाव। भजु = पड़।5।
</details>

<details><summary>दर्पण-भाषार्थ</summary>

अर्थ: आशाएं सिरे नहीं चढ़ रहीं (नहीं पूरी हो रहीं), मन धीरज नहीं धरता और (जीव-स्त्री यहाँ से) उठ चलती है। हे कबीर! (इस निराशता से बचने के लिए) तू प्रभु के चरणों में लगा रह, प्रभु का आसरा लिए रख।5।6।50।
</details>

<details><summary>दर्पण-भाव</summary>

शब्द का भाव: आश्चर्यजनक खेल बनी हुई है। जो भी जीव यहाँ आता है, मालिक प्रभु से गाफिल हो के (टूट के) दुनियां के भोगों में उलझ जाता है। पर फिर भी मौजों की मिथी हुई उम्मीदें पूरी नहीं होती। उम्र खत्म हो जाती है और निराशता में ही चलना पड़ता है। जिस जीव पर प्रभु मेहर करता है वह गुरु के बताए हुए राह पर चल के प्रभु की याद में जुड़ता है।50।
</details>

<details><summary>दर्पण-पदार्थ</summary>

पद्अर्थ: कहहि = कहते हैं। भल = अच्छा। अवरु = कोई और साधन। भाई = हे भाई! रुंड = सिर से बिना निरा धड़। रुंडित सुंडित = रोड़ मोड किए हुए सिरों वाले, सरेवड़े और सन्यासी। एक सबदी = अलख अलख कहने वाले अवधूत, गुसांई दत्त मत के लोग, जो कमर से ऊन के गोले बाँध के रखते हैं और हाथों में चिप्पियां रखते हैं। एइ = ये सारे। सिधि = सफलता।1।
</details>

<details><summary>दर्पण-भाषार्थ</summary>

अर्थ: जोगी कहते हैं: हे भाई! जोग (का मार्ग ही) बढ़िया और मीठा है, (इस जैसा) और कोई (साधन) नहीं है। सरेवड़े सन्यासी अवधूत, ये सारे कहते हें- हमने ही सिद्धि पाई है।1।
</details>

<details><summary>दर्पण-पदार्थ</summary>

पद्अर्थ: भरमि = भर्म में, भुलेखे में। जा पहि = जिस के पास। जाउ = मैं जाता हूँ। आपु = स्वै भाव, अहंकार। छुटकावनि = दूर कराने के लिए। ते = वह सारे। फंधा = फंदों में।1। रहाउ।
</details>

<details><summary>दर्पण-भाषार्थ</summary>

अर्थ: अंधे लोग परमातमा को बिसार के (प्रभु का स्मरण छोड़ के) भुलेखे में पड़े हुए हैं; (यही कारण है कि) मैं जिस-जिस के पास अहंकार से छुटकारा कराने जाता हूँ, वह सारे खुद ही अहंकार कई रस्सियों में बंधे पड़े हैं।1। रहाउ।
</details>

<details><summary>दर्पण-पदार्थ</summary>

पद्अर्थ: जह ते = जिस जगह से, जिस कारण से। उपजी = पैदा हुई है, ये अहंकार वाली हालत पैदा हुई है। तही = उसी में, उसी कारण में (जिसने अहं पैदा की)।
</details>

<details><summary>दर्पण-टिप्पनी</summary>

(नोट: इस ‘उपजे’ अहंकार का कारण ‘रहाउ’ की पंक्ति में दिया गया है, वह है ‘हरि बिनु’ भाव, प्रभु से विछोड़ा)।
</details>

<details><summary>दर्पण-पदार्थ</summary>

समानी = समाई हुई है, सारी लुकाई टिकी हुई है। इह बिधि = इस कारण। तब ही = तभी। बिसरी = भूली हुई है, दुनिया भुलेखे में पड़ी हुई है। सूर = सूरमे। दाते = दान करने वाले। एहि = यह सारे।2।
</details>

<details><summary>दर्पण-भाषार्थ</summary>

अर्थ: जिस (प्रभु-वियोग) से ये अहंकार उपजता है उस (प्रभु-वियोग) में ही (सारी लुकाई) टिकी हुई है (भाव, प्रभु की याद भुलाने से मनुष्य के अंदर अहंकार पैदा होता है और सारी दुनिया प्रभु को ही भुलाए बैठी है), इसी कारण, तभी तो दुनिया भुलेखे में है (भाव, हरेक वेष वाला अपने ही बाहरी चिन्ह आदि को जीवन का सही रास्ता कह रहा है)। पंडित, गुणी, सूरमे, दाते; ये सारे (नाम से विछुड़ के) यही कहते हैं कि हम सबसे बड़े हैं।2।
</details>

<details><summary>दर्पण-पदार्थ</summary>

पद्अर्थ: जिसहि = जिसे। सोई = वही मनुष्य। किउ रहीऐ = रहा नहीं जा सकता, जीना व्यर्थ है। चूकै = समाप्त हो जाता है। माणकु = नाम-रूपी लाल। लहीऐ = मिलता है।3।
</details>

<details><summary>दर्पण-भाषार्थ</summary>

अर्थ: जिस मनुष्य को प्रभु स्वयं मति देता है वही (असली बात) समझता है और (उस असली बात को) समझे बिना जीवन ही व्यर्थ है। (वह अस्लियत ये है कि जब मनुष्य को) सतिगुरु मिलता है (तो इसके मन में से अहंकार का) अंधेरा दूर हो जाता है और इस तरह (इसे अंदर से ही नाम-रूपी) लाल मिल जाता है।3।
</details>

<details><summary>दर्पण-पदार्थ</summary>

पद्अर्थ: तजि = त्याग के, छोड़ के। बावे दाहने बिकारा = बाँए-दाएं के विकार। हरि पदु = प्रभु (के चरणों में जुड़े रहने) का दर्जा। द्रिढ़ु = दृढ़, पक्का। कहु = कहो। किआ कहीऐ = कहा नहीं जा सकता, क्या कहें, बयान नहीं हो सकता।4।
</details>

<details><summary>दर्पण-भाषार्थ</summary>

अर्थ: सो, हे कबीर! कह: दाएं-बाएं के (इधर-उधर के) विकारों के विचार छोड़ के प्रभु की याद का (सामने वाला) निशाना पक्का करके रखना चाहिए। (और जैसे) गूँगे मनुष्य ने गुड़ खाया हो (तो) पूछने पर (उसका स्वाद) नहीं बता सकता (वैसे ही प्रभु के चरणों में जुड़ने का आनंद बयान नहीं किया जा सकता)।4।7।51।
</details>

<details><summary>दर्पण-भाव</summary>

शब्द का भाव: कोई जोगी हो, सरेवड़ा हो, सन्यासी हो, पंडित हो, सूरमा हो, दानी हो- कोई भी हो, जो मनुष्य प्रभु की बंदगी नहीं करता उसका अहंकार दूर नहीं होता, और अहम् दूर हुए बिना वह अभी बीच में ही भटक रहा है। सही जीवन के लिए रौशनी करने वाला प्रभु का नाम ही है और ये नाम सतिगुरु से मिलता है।51।
</details>

<details open><summary>विश्वास-प्रस्तुतिः</summary>

रागु गउड़ी पूरबी१ कबीर जी ॥
</details>

<details><summary>मूलम्</summary>

रागु गउड़ी पूरबी१ कबीर जी ॥
</details>

<details><summary>दर्पण-पदार्थ</summary>

पद्अर्थ: जह = जहाँ, जिस मन में। कछु = कुछ। अहा = थी। पंच ततु = पाँचों तत्वों से बने हुए शरीर (का मोह), देह अध्यास। इड़ा = दाहिनी नासिका, दाई सुर। पिंगला = बांई सुर। सुखमन = ईड़ा और पिंगुला के बीच (भौहों के बीच) नाड़ी की जगह जहाँ जोगी प्राणयाम के समय प्राण टिकाते हैं। बंदे = हे बंदे! हे भाई!
</details>

<details><summary>दर्पण-टिप्पनी</summary>

नोट: कई सज्जन इसका अर्थ करते हैं: “बंद करता था”। ये ठीक नहीं है; इस हालत में शब्द होना चाहिए था ‘बंधे’।
</details>

<details><summary>दर्पण-पदार्थ</summary>

अवगन = अवगुण। कत जाही = कहाँ चले जाते हैं? (भाव, दूर हो जाते हैं)।1।
</details>

<details><summary>दर्पण-भाषार्थ</summary>

अर्थ: (हे कबीर! मेरी लगन प्रभु-चरणों में लग रही है) जिस (मेरे) मन में (पहले) ममता थी, अब (लगन की इनायत से) उस में से ममता समाप्त हो गई है, अपने शरीर का मोह भी नहीं रह गया। हे भाई! ईड़ा-पिंगला-सुखमना वाले (प्राण चढ़ाने और रोकने आदि के) तुच्छ कर्म तो पता ही नहीं कहां चले जाते हैं (भाव, जिस मनुष्य की तवज्जो प्रभु-चरणों में जुड़ गई है, उसे प्राणयाम आदि साधन तो लगते ही बेमतलब के तुच्छ कार्य हैं)।1।
</details>

<details><summary>दर्पण-पदार्थ</summary>

पद्अर्थ: तागा = धागा, मोह की तार। गगनु = आकाश, पसारा, मोह का पसारा। तेरा बोलतु = ‘तेरा’ बोलने वाला (भाव, ‘मेर-तेर’ कहने वाला मन, भेदभाव करने का स्वभाव)। कहा समाई = कहाँ जा के लीन होता है? (भाव, पता नहीं कहाँ जाता है, नाश ही हो जाता है, उसका पता ठिकाना नहीं रहता कि कहां चला गया, नामो-निशान मिट जाता है)। संसा = शक, हैरानी। अनदिनु = हर रोज।1। रहाउ।
</details>

<details><summary>दर्पण-भाषार्थ</summary>

अर्थ: (प्रभु-चरणों में लगन से मेरा मोह का) धागा टूट गया है, मेरे अंदर से मोह का पसारा समाप्त हो गया है, भेदभाव करने वाले स्वभाव का नामो-निशान ही मिट गया है। (इस तबदीली की) हैरानी मुझे हर रोज होती है (कि ये कैसे हो गया, पर) कोई मनुष्य ये समझा नहीं सकता (क्योंकि, ये अवस्था समझाई नहीं जा सकती, अनुभव ही की जा सकती है)।1। रहाउ।
</details>

<details><summary>दर्पण-पदार्थ</summary>

पद्अर्थ: जह = जहां, जिस मन में। बरवंडु = सारा जगत, दुनिया का मोह। पिंडु = (अपना) शरीर, अपने शरीर का मोह, देह अध्यास। तह = उस मन में। रचनहारु = बनाने वाला, मोह का ताना-बाना बुनने वाला, मोह का जाल बनाने नाला मन। अतीता = माया के मोह से निर्लिप। किसु माही = किसे?।2।
</details>

<details><summary>दर्पण-भाषार्थ</summary>

अर्थ: जिस मन में (पहले) सारी दुनिया (के धन का मोह) था, (लगन की इनायत से) उस में अब अपने शरीर का भी मोह ना रहा, मोह के ताने बुनने वाला वह मन ही नही रहा। अब तो माया के मोह से निर्लिप जोड़ने वाला प्रभु खुद ही (मन में) बस रहा है। पर, यह अवस्था किसी के पास बयान नहीं की जा सकती।2।
</details>

<details><summary>दर्पण-पदार्थ</summary>

पद्अर्थ: जब लगु = जब तक। बिनासी = नाशवान शरीर के साथ एक रूप, शरीर के साथ प्यार करने वाला, देह अध्यासी। काहू कै = किस के पास? किसके घर? कौ = कौन?।3।
</details>

<details><summary>दर्पण-भाषार्थ</summary>

अर्थ: जब तक (मनुष्य का मन) नाशवान (शरीर के साथ एक-रूप) रहता है, तब तक इसकी प्रीति ना (प्रभु से) जोड़े जुड़ सकती है, ना ही (माया से) तोड़े टूट सकती है। (इस अवस्था में ग्रसे हुए) मन का ना ही प्रभु (सही मायने में) पति है (मालिक है), ना ये मन प्रभु का सेवक बन सकता है। फिर किस ने किस के पास जाना है? (भाव, यह देह अध्यासी मन शरीर के मोह में से ऊूंचा उठ के प्रभु के चरणों में जाता ही नहीं)।3।
</details>

<details><summary>दर्पण-पदार्थ</summary>

पद्अर्थ: जहा = और वहां, उस प्रभु में। उआ का = उस (प्रभु) का। मरमु = भेद, अंत। ओही = वह (प्रभु) स्वयं ही।4।
</details>

<details><summary>दर्पण-टिप्पनी</summary>

नोट: इस शब्द को ठीक तरह समझने की कूँजी शब्द के चौथे बंद की पहली पंक्ति में है “कहु कबीर, लिव लागि रही है”।
</details>

<details><summary>दर्पण-भाषार्थ</summary>

अर्थ: हे कबीर! कह: मेरी तवज्जो (प्रभु के चरणों में) लगी रहती है और दिन रात वहीं ही टिकी रहती है (पर इस तरह मैं उसका भेद नहीं पा सकता)। उसका भेद वह खुद ही जानता है, और वह है सदा कायम रहने वाला।4।1।52।
</details>

<details><summary>दर्पण-टिप्पनी</summary>

नोट: इस शब्द में कहीं भी कोई ऐसा इशारा नहीं मिलता, जिससे ये अंदाजा लगाने की आवश्यक्ता पड़े कि किसी योगाभ्यासी जोगी के मरने पर ये शब्द उचारा गया है। भला, जोगी के मरने पे कबीर जी को हर रोज क्यूँ ये ‘संशय’ व्यापनी थी कि जोगी की ‘बोलती’ आत्मा कहां चली गई? ना ही इसमें प्राणयाम और योगाभ्यास के बारे में कोई प्रश्नोत्तर दिखते हैं। कबीर जी सिर्फ भक्त ही नहीं थे, वे एक महान ऊूंची उड़ान वाले कवि भी थे। उनकी वाणी की गहराई को समझने की कोशिश करें। कहानियां जोड़ जोड़ के आसान रास्ते तलाशने के यत्न ना करते रहें।
</details>

<details><summary>दर्पण-भाव</summary>

शब्द का भाव: जिस मनुष्य की लिव प्रभु-चरणों में लगती है, उसके अंदर से जगत का और अपने शरीर का मोह मिट जाता है। एक ऐसी आश्चर्यजनक खेल बनती है कि उसके मन में भेदभाव का नामो-निशान नहीं रह जाता। इस आनंद के सामने उसे प्राणयाम आदि साधन होछे से दिखाई देते हैं।52।
</details>

<details><summary>दर्पण-पदार्थ</summary>

पद्अर्थ: सुरति = सुनना, (प्रभु में) ध्यान जोड़ना। सिम्रिति = स्मृति, याद करना, स्मरणा। परमिति = (संस्कृत: प्रमिति = accurate notion or conception) सही जानकारी, यर्थाथ ज्ञान। खिंथा = गोदड़ी। सुंन = शून्य, वह हालत जहां माया का कोई फुरना ना उठे। कलप = कल्पना। बिबरजित = विवर्जित, मना किया हुआ, रहित। पंथ = धार्मिक रास्ता।1।
</details>

<details><summary>दर्पण-भाषार्थ</summary>

अर्थ: प्रभु के चरणों में तवज्जो जोड़नी और प्रभु का नाम स्मरणा- ये मानो, मैंने दोनों कानों में मुंद्रें (कुण्डल) पहनी हुई हैं। प्रभु का सच्चा ज्ञान- ये मैंने अपने पर गोदड़ी ली हुई है। शून्य अवस्था रूपी गुफ़ा में मैं आसन लगाए बैठा हूँ (भाव, मेरा मन ही मेरी गुफा है; जहाँ मैं दुनियावी धंधों वाले कोई फुरने नहीं उठने देता और इस तरह अपने अंदर, जैसे, एक एकांत में ही बैठा हूँ)। दुनिया की कल्पनाएं त्याग देनी- यही है मेरा (जोग-) पंथ।1।
</details>

<details><summary>दर्पण-पदार्थ</summary>

पद्अर्थ: बैरागी = वैरागवान, लगन वाला। मरत = मौत। सोग = शोक। बिओगी = वियोग, विछोड़ा।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे पातशाह (प्रभु!) मैं (तेरी याद की) लगन वाला जोगी हूँ, (इस वास्ते) मौत (का डर) चिन्ता और बिछोड़ा मुझे नहीं सताते।1। रहाउ।
</details>

<details><summary>दर्पण-पदार्थ</summary>

पद्अर्थ: ब्रहमंड = सारा जगत। सिंङी = (उच्चारण: सिंगीं) (संस्कृत: श्रृंग = a horn used for blowing) श्रृंग जो जोगी बजाते हैं। बटूआ = भस्म रखने वाला जोगी का थैला। भसम = राख। भसमाधारी = भस्म आधारी, राख डालने वाला। पसारी = गृहस्थी। छूटै = मुक्त हूँ।2।
</details>

<details><summary>दर्पण-भाषार्थ</summary>

अर्थ: सारे खण्डों-ब्रहमण्डों में (प्रभु की व्यापक्ता का सब को संदेशा देना) - मानो, ये मैं श्रृंगी बजा रहा हूँ। सारे जगत को नाशवान समझना- ये है मेरा भस्म वाला थैला। त्रिगुणी माया के प्रभाव के प्रभाव को मैंने पलटा दिया है; यह मानो, मैंने ताड़ी लगाई हुई है। इस तरह मैं गृहस्थी होता हुआ भी मुक्त हूँ।2।
</details>

<details><summary>दर्पण-पदार्थ</summary>

पद्अर्थ: पवनु = हवा, श्वास। तूंबा = एक किस्म का सूखा हुआ कद्दू, जो सितार, वीणा आदि तंती साजों में इस्तेमाल किया जाता है। वीणा की डंडी के दोनों तरफ दो तूंबे बंधे होते हैं, जिसके कारण तंती की सुर सुरीली बन जाती है। सारद = वीणा की डण्डी। साजी = बनाई। जुग जुग = जुगों-जुगों में स्थिर रही। अनहद = एक रस। थिरु = स्थिर।3।
</details>

<details><summary>दर्पण-भाषार्थ</summary>

अर्थ: (मेरे अंदर) एक-रस किंगुरी (वीणा) बज रही है। मेरा मन और साँसें (उस किंगुरी के) दोनों तूंबे हैं। सदा स्थिर रहने वाला प्रभु (मन और श्वास, दोनों तूंबों को जोड़ने वाली) मैंने डण्डी बनाई है। तवज्जो की तार (उस किंगुरी की बजने वाली तंती) मजबूत हो गई है, कभी टूटती नहीं।3।
</details>

[[0335]]
<details><summary>दर्पण-पदार्थ</summary>

पद्अर्थ: सुनि = सुन के। पूरे = अच्छी तरह। डोल = लहर, हुलारे। न लागी = नहीं लगती। पुनरपि = (पुनह+अपि) फिर भी, फिर कभी। खेलि गइओ = एसी खेल खेल जाता है।4।
</details>

<details><summary>दर्पण-भाषार्थ</summary>

अर्थ: (इस अंदरूनी किंगुरी के राग को) सुन के मेरा मन इस प्रकार पूर्ण तौर पर मस्त हो गया है कि इसे माया का धक्का नहीं लग सकता। हे कबीर! कह: जो लगन वाला जोगी ऐसी खेल खेल के जाता है उसे फिर कभी जनम (मरण) नहीं होता।4।2।53।
</details>

<details><summary>दर्पण-भाव</summary>

शब्द का भाव: असली जोगी वह है जो गृहस्थ में रहता हुआ भी प्रभु की याद में तवज्जो जोड़ता है, अपने मन में विकारों के फुरने और कल्पनाएं नहीं उठने देता, जगत को नाशवान जान के इसके मोह में नहीं फंसता, दुनिया के काम काज करता हुआ भी श्वास-श्वास स्मरण करता है और याद की इस तार को कभी टूटने नहीं देता। ऐसे जोगी को माया कभी भरमा नहीं सकती।53।
</details>

<details><summary>दर्पण-पदार्थ</summary>

पद्अर्थ: गज नव = नौ गज, नौ गोलकें। गज दस = दस इंद्रियां। गज इकीस = इक्कीस गज (पाँच सूक्ष्म तत्व, पाँच स्थूल तत्व, दस प्राण और एक मन = 21)। पुरीआ तनाई = पूरी (40 गज की) ताणी, ताना। साठ सूत = साठ नाड़ियां लंबी तरफ का ताना। नवखंड = नौ टुकड़े, नौ जोड़ ताने के (4 जोड़ बाहों के, 4 जोड़ लातों के और एक धड़ = 9)। बहतरि = बहत्तर छोटी नाड़ियां। पाटु = पेटा। लगो अधिकाई = ज्यादा लगा है।1।
</details>

<details><summary>दर्पण-भाषार्थ</summary>

अर्थ: (जब जीव जनम लेता है तो, मानो) पूरी एक ताणी (40 गजों की तैयार हो जाती है) जिसमें नौ गोलकें, दस इंद्रे ओर इक्कीस गज और होते हैं (भाव, पाँच सूक्षम तत्व, पाँच स्थूल तत्व, दस प्राण और एक मन- ये 21 गज ताणी के और हैं)। साठ नाड़ियां (ये उस ताणी की लम्बी तरफ का) सूत्र होता है, (शरीर के नौ जोड़ उस ताणी के) नौ टोटे हैं और बहत्तर छोटी नाड़ियां (ये उस ताणी को) ज्यादा पेटा लगा हुआ समझो।1।
</details>

<details><summary>दर्पण-पदार्थ</summary>

पद्अर्थ: बुनावट = (ताना) बुनवाने के लिए। माहो = वासना। घरि छोडिऐ = घर छोड़ने के कारण, स्वै स्वरूप छोड़ने के कारण, प्रभु के चरण बिसारने के कारण। जाइ = चल पड़ता है, जनम में आता है। जुलाहो = जीव रूपी जुलाहा।1। रहाउ।
</details>

<details><summary>दर्पण-भाषार्थ</summary>

अर्थ: जब जीव-जुलाहा प्रभु के चरण बिसारता है, तो वासना (इस शरीर की ताणी) बुनवाने चल पड़ती है (भाव, प्रभु को बिसारने के कारण जीव वासना में बंध जाता है और ये वासना इसे शरीर में लाने का कारण बनती है)।1। रहाउ।
</details>

<details><summary>दर्पण-पदार्थ</summary>

पद्अर्थ: गजी न मिनीए = गज़ों से न मिनीऐ (नहीं नापते)। तोलि = तोल से। पाचनु = पाण (जो कपड़ा बुनने से पहले ताणी को लगाया जाता है ता कि धागे पक्के रहें और बुनने के समय ना टूटें), खुराक। जौ करि = अगर। बेगि = जल्दी, समय पर। घर हाई = घर में ही। हाई = ही।2।
</details>

<details><summary>दर्पण-भाषार्थ</summary>

अर्थ: (शरीर रूपी ये ताणी) गजों से नहीं नापी जाती, और बाँट से तोली भी नहीं जाती (वैसे इस ताणी को भी हर रोज) ढाई सेर (खुराक रूपी) पाण चाहिए। अगर इसको ये पाण समय सिर ना मिले तो घर में ही शोर डाल देती है (भाव, अगर खुराक ना मिले तो शरीर में छटपछाहट मच जाती है)।2।
</details>

<details><summary>दर्पण-पदार्थ</summary>

पद्अर्थ: दिन की बैठ = थोड़े दिनों की बैठक के लिए, कुछ समय के जीने के लिए। बरकसि = बर+अकस, अलट, आकी। खसम की बरकसि = मालिक प्रभु से आकी। इह बेला = (मानव जनम का) ये समय। कत आई = कहां से आ सकता है? दुबारा नहीं मिलता। छूटे = छूट जाते हैं, छिन जाते हैं। कूंडे = (भाव, जगत के पदार्थ) मिट्टी के बर्तन, जिनमें पानी डाल के सूत्र की नलियां कपड़ा उनने के समय भिगो के रखी जाती हैं। पुरीआ = नलियां, वासना। रीसाई = रिस के, खिझ के।3।
</details>

<details><summary>दर्पण-भाषार्थ</summary>

अर्थ: (वासना-बंधा जीव) थोड़े दिनों के जीने की खातिर पति-प्रभु से आकी हो जाता है (प्रभु की याद का समय गवा लेता है और फिर) ये समय हाथ नहीं आता। (आख़िर) ये पदार्थ छिन जाते हैं, मन की वासनाएं इन पदार्थों में फंसी ही रह जाती हैं, (इस विछोड़े के कारण) जीव-जुलाहा खिझ के यहाँ से चल पड़ता है।3।
</details>

<details><summary>दर्पण-पदार्थ</summary>

पद्अर्थ: छोछी = खाली। नली = नलकी। तंतु = तंद (भाव, श्वास)। छोछी नली = नली खाली हो जाती है (भाव, जीवात्मा शरीर को छोड़ जाती है)। तर = तुर, जिस पे उना हुआ कपड़ा लपेटा जाता है। उरझाई = उलझी हुई। न तर रही उरझाई = नाभि भी उलझी नहीं रहती, नाभि का जो श्वासों से संबंध था वह भी नहीं रहता। पसारु = पसारा, खिलारा। ईहा = यहीं। बपुरी = हे बुरी (वासना)! ईहा रहु = यहीं टिकी रह, जीव का साथ छोड़ दे, खलासी कर।4।
</details>

<details><summary>दर्पण-भाषार्थ</summary>

अर्थ: (आख़िर) नली खाली हो जाती है, तंद नहीं निकलती, तुर उलझी नहीं रहती (भाव, जीवात्मा शरीर को छोड़ देती है, श्वास चलने बंद हो जाते हैं, श्वासों का नाभि से संबंध टूट जाता है)। हे कबीर! अब तो इस वासना को समझा के कह: हे चंदरी वासना! ये जंजाल छोड़ दे, और अब तो इस जीव की खलासी कर।4।3।54।
</details>

<details><summary>दर्पण-भाव</summary>

शब्द का भाव: जब जीव प्रभु की याद बिसार देता है तो वासना में बंध जाता है। वासना का बंधा हुआ जीव जगत में आता है। यहां चाहे थोड़े ही दिनों के लिए रहना होता है, पर दुनिया के पदार्थों में फंस जाता है, और प्रभु से आक़ी ही रहता है। आखिर मौत आ जाती है, पर फिर भी वासना इसकी खलासी नहीं करती।54।
</details>

<details><summary>दर्पण-पदार्थ</summary>

पद्अर्थ: किंबा होइ = क्या दुबारा वह (अलग हस्ती वाली) होती है? क्या फिर भी उसका अलग अस्तित्व रहता है? क्या उसमें स्वैभाव टिका रहता है? महोइ = नहीं होता, नहीं रहता। जितु घटि = जिस शरीर में। फूटि मरै = फूट मरता है, अहंकार के कारण दुखी होता है। जनु सोइ = वही मनुष्य।1।
</details>

<details><summary>दर्पण-भाषार्थ</summary>

अर्थ: (सतिगुरु के शब्द की इनायत से जिस मनुष्य की तवज्जो परमात्मा की) ज्योति से मिल के एक-रूप हो जाती है, उसके अंदर अहंकार बिल्कुल नहीं रहता। केवल वही मनुष्य अहंकार से दुखी होता है, जिसके अंदर परमात्मा का नाम पैदा नहीं होता।1।
</details>

<details><summary>दर्पण-पदार्थ</summary>

पद्अर्थ: रामईआ = हे सुंदर राम! तोहि = तेरे में, तेरे चरणों में।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे साँवले सुंदर राम! (गुरु की कृपा से) मेरा मन तो तेरे चरणों में जुड़ा हुआ है (मुझे अहंकार क्यूँ दुखी करे?)।1। रहाउ।
</details>

<details><summary>दर्पण-पदार्थ</summary>

पद्अर्थ: साधु = गुरु। सिधि = सफलता, सिद्धि। कि = क्या है? (भाव, तुच्छ है)। भोगु = (दुनिया के पदार्थों को) भोगना। दुहु मिलि = सतिगुरु का शब्द और सिख की तवज्जो, इन दोनों के मिलने से। कारजु ऊपजै = काम सफल होता है। संजोग = मिलाप।2।
</details>

<details><summary>दर्पण-भाषार्थ</summary>

अर्थ: (अहंकार के अभाव और अंदरूनी शांति-ठंड की) ये सिद्धि, सतिगुरु को मिलने से ही मिलती है। जब सतिगुरु का शब्द और सिख की तवज्जो मिलते हैं, तो परमात्मा के नाम का मिलाप-रूपी नतीजा निकलता है। (फिर इस सिद्धी के सामने जोगियों का) जोग तुच्छ है, (दुनिया के पदार्थों का) भोगना भी कोई चीज नहीं है।2।
</details>

<details><summary>दर्पण-पदार्थ</summary>

पद्अर्थ: इहु = ये गुरु शब्द, सतिगुरु की वाणी। तउ = तो, बार-बारी, वक्त।3।
</details>

<details><summary>दर्पण-भाषार्थ</summary>

अर्थ: जगत समझता है कि सतिगुरु का शब्द (कोई साधारण सा) गीत ही है, पर ये तो परमात्मा के गुणों की विचार है (जो अहंकार से जीते-जी मुक्ति दिलाता है), जैसे काशी में मनुष्य को मरने के समय (शिव जी का मुक्तिदाता) उपदेश मिलता ख्याल किया जाता है (भाव, काशी वाला उपदेश तो मरने केबाद काम करता होगा, पर सतिगुरु का शब्द तो यहीं पर जीवन-मुक्त कर देता है)।3।
</details>

<details><summary>दर्पण-पदार्थ</summary>

पद्अर्थ: चितु लाइ = मन लगा के, प्रेम से। संसा = शक। अंति = आखिर को, नतीजा ये निकलता है कि। परम = ऊँची से ऊँची। गति = आत्मिक अवस्था।4।
</details>

<details><summary>दर्पण-भाषार्थ</summary>

अर्थ: जो भी मनुष्य प्रेम से प्रभु का नाम गाता है अथवा सुनता है, हे कबीर! कह: इसमें कोई शक नहीं कि वह जरूर सबसे उच्च आत्मिक अवस्था हासिल कर लेता है।4।1।4।55।
</details>

<details><summary>दर्पण-भाव</summary>

शब्द का भाव: जो मनुष्य सतिगुरु के शब्द में मन जोड़ के प्रभु का नाम स्मरण करता है, उसके अंदर अहंकार का रोग काटा जाता है, वह जीते-जी ही मुक्त है। ये पक्की बात है कि उसकी आत्मिक अवस्था बहुत ही ऊँची हो जाती है।55।
</details>

<details><summary>दर्पण-पदार्थ</summary>

पद्अर्थ: जेते = जितने भी लोग। ते = वह सारे। भव सागरु = संसार समुंदर। रे = हे भाई! करम = धार्मिक रसमें। धरम = वर्ण आश्रम की अपनी अपनी रस्में करने फर्ज। संजम = धार्मिक प्रण। अहंबुधि = (अहं = मैं। बुधि = अक्ल) ‘मैं मैं’ करने वाली अक्ल, अहंकार। जारिओ = जला लिया।1।
</details>

<details><summary>दर्पण-भाषार्थ</summary>

अर्थ: हे भाई! धार्मिक रस्में, वर्ण आश्रम की अपनी-अपनी रस्म करने के फर्ज और अन्य कई किस्म के धार्मिक प्रण करने से अहंकार (मनुष्य के) मन को जला देता है। जो जो भी मनुष्य ऐसे प्रयत्न करते हैं, वह सारे (संसार समुंदर में) डूब जाते हैं। ये रस्में संसार समुंदर से पार नहीं लंघातीं (संसार के विकारों से बचा नहीं सकतीं)।1।
</details>

<details><summary>दर्पण-पदार्थ</summary>

पद्अर्थ: सास = श्वास, जिंद। ग्रास = ग्रास, रोजी। कउडी बदले = कौड़ियों की खातिर। हारिओ = गवा दिया।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! जिंद और रोजी देने वाला एक परमात्मा ही है। तूने उसको अपने मन से क्यूँ भुला दिया? ये (मानव) जनम (मानो) हीरा है, अमोलक लाल है, पर तूने इस कौड़ियों की खातिर गवा दिया है।1। रहाउ।
</details>

<details><summary>दर्पण-पदार्थ</summary>

पद्अर्थ: त्रिसना = तृष्णा, प्यास, लालसा। भ्रमि = भ्रम में, भटकना के कारण। उनमत = मस्त हुआ। हिरिओ = ठगा हुआ। मान हिरिओ = अहंकार का ठगा हुआ।2।
</details>

<details><summary>दर्पण-भाषार्थ</summary>

अर्थ: हे भाई! तूने कभी अपने दिल में विचार नहीं की कि भटकन के कारण तुझे तो माया की भूख-प्यास लगी हुई है। (कर्मों धर्मों में ही) तू मस्ता और अहंकारा रहता है। गुरु का शब्द तूने कभी अपने मन में नहीं बसाया।2।
</details>

<details><summary>दर्पण-पदार्थ</summary>

पद्अर्थ: लुभत = लोभी। रस = चस्के। मद = नशा। करम = अच्छे कर्म। करम भाग = जिनके भाग्यों में पिछले किए कर्म हैं। कासट = लकड़ी।3।
</details>

<details><summary>दर्पण-भाषार्थ</summary>

अर्थ: (प्रभु को बिसारने के कारण) तू (दुनियां के) स्वादों का लोभी बन रहा है। इन्द्रियों के चस्कों से प्रेरित हुआ तू विकारों के नशे के स्वाद लेता रहता है। जिनके माथे पर अच्छे भाग्य जागते हैं, उन्हें साधु-संगत में (ला के प्रभु विकारों से ऐसे) बचाता है जैसे लकड़ी लोहे को (समंद्र से) पार लंघाती है।3।
</details>

<details><summary>दर्पण-पदार्थ</summary>

पद्अर्थ: धावत = दौड़ते दौड़ते। भ्रमि = भटकना में। दुख करि = दुख पा पा के। हारिओ = हार गया हूँ, थक गया हूँ। कहि = कहे, कहता है। गुर मिलत = गुरु को मिलते ही।4।
</details>

<details><summary>दर्पण-भाषार्थ</summary>

अर्थ: कबीर कहता है: जूनियों में, जन्मों में दौड़-दौड़ के, भटक-भटक मैं थक गया हूँ। दुख सह-सह के और आसरे छोड़ बैठा हूँ (और गुरु की शरण ली है) सतिगुरु को मिलते ही (प्रभु का नाम रूप) सबसे श्रेष्ठ रस पैदा होता है, और प्यार से की हुई प्रभु की भक्ति (संसार-समुंदर के विकारों की लहरों से) बचा लेती है।4।1।5।56।
</details>

<details><summary>दर्पण-भाव</summary>

शब्द का भाव: निरी धार्मिक रस्में और वर्ण आश्रम की रस्में तो बल्किअहंकार पैदा करती हैं, माया में ही फंसाती हैं। प्रभु की मेहर से जो मनुष्य सत्संग में आ के नाम स्मरण करता है, वही विकारों से बचता है।56।
</details>

<details><summary>दर्पण-पदार्थ</summary>

पद्अर्थ: कालबूत = ढांचा, बुत। हसतनी = हथिनी (हाथी जंगल में से पकड़ने के लिए लोग लकड़ी का हथिनी का ढांचा बना के उस पर कागज लगा के हथिनी सी बना के कहीं गढे पर खड़ी कर देते हैं। काम में मस्त हुआ हाथी आ के उस बुत को हथिनी समझ के उसकी ओर बढ़ता है, पर गढे में गिर जाता है और पकड़ा जाता है)। बउरा = कमला। चलतु = खेल तमाशा। जगदीस = जगत का मालिक प्रभु। सुआइ = स्वाद के कारण, चस्के में, वासना के कारण। बसि परे = काबू आ जाता है। अंकसु = लोहे की शलाका जो हाथी को चलाने के लिए महावत उसकी गर्दन पर मारता है। सीसि = सिर पर।1।
</details>

<details><summary>दर्पण-भाषार्थ</summary>

अर्थ: हे पागल मन! (ये जगत) परमात्मा ने (जीवों को व्यस्त रखने के लिए) एक खेल बनाई है जैसे (लोग हाथी को पकड़ने के लिए) कलबूत (बुत) की हथनी (बनाते हैं); (उस हथनी को देख के) काम-वासना के कारण हाथी पकड़ा जाता है और अपने सिर पर (सदा महावत का) अंकुश बर्दाश्त करता है, (वैसे ही) हे पागल मन! (तू भी मन-मोहनी माया में फंस के दुख सहता है)।1।
</details>

<details><summary>दर्पण-पदार्थ</summary>

पद्अर्थ: बिखै = विष, विकार। बाचु = बच के रह। राचु = लीन हो। निरभै = निडर (आम तौर पर मनुष्य को रोजी का सहम लगा रहता है, लालच में फंसता है; जो रोजी पहले निरवाह के लिए कमाता है उसी को धीरे-धीरे जिंदगी का आसरा समझ बैठता है और इस तरह ये सहम बन जाता है कि कहीं ये धन-दौलत खो ना जाए, नुकसान ना हो जाए। बस! सारी उम्र इस सहम में ही गुजरती है)। गहिओ न = पकड़ा नहीं, आसरा नहीं लिया।1। रहाउ।
</details>

<details><summary>दर्पण-भाषार्थ</summary>

अर्थ: हे मूर्ख मन! समझदार बन, विषियों से बचा रह और प्रभु में जुड़ा कर। तू सहम छोड़ के क्यूँ परमात्मा को नहीं स्मरण करता और क्यूँ प्रभु का आसरा नहीं लेता?।1। रहाउ।
</details>

[[0336]]
<details><summary>दर्पण-पदार्थ</summary>

पद्अर्थ: मरकट = बंदर। मुसटी = मुट्ठी। पसारि = खिलार के। सहसा = सहम। घर घर बारि = हरेक घर के दरवाजे पर। बारि = दरवाजे पर।2।
</details>

<details><summary>दर्पण-टिप्पनी</summary>

(नोट: लोग बंदरों को पकड़ने के लिए संकरे मुंह वाला बरतन ले के जमीन में दबा देते हैं, उसमें भुने हुए चने डाल के मुंह नंगा रखते हैं। बंदर अपना हाथ बरतन में डाल कर दानों की मुट्ठी भर लेता है। पर, भरी हुई मुट्ठी सँकरे मुंह मेंसे निकल नहीं सकती, और लोभ में फंसा हुआ बंदर दाने भी नहीं छोड़ता। इस तरह वहीं पकड़ा जाता है। ठीक यही हाल मनुष्य का होता है, धीरे-धीरे माया में मन फंसा के आखिर और-और माया की खतिर हरेक की खुशामद करता है)।  
नलनी तोतों को पकड़ने वाले लोग लकड़ी का एक छोटा सा ढोल बना के दोनों तरफ से डण्डों के आसरे खड़ा कर देते हैं। बीच में तोते के लिए चोगा डाल देते हैं, और इस ढोल जैसे के नीचे पानी का भरा हुआ बरतन रखते हैं। तोता चोगे की खातिर उस चक्कर पर आ बैठता है। पर तोते के भार से चक्कर उलट जाता है, तोता नीचे की तरफ लटक पड़ता है। नीचे पानी देख के तोता सहम जाता है कि कहीं पानी में गिर के डूब ना जाऊँ। इस डर के कारण लकड़ी के यंत्र को कस के पकड़े रखता है और फस जाता है। यही हाल मनुष्य का है। पहले ये रोजी सिर्फ निर्वाह की खातिर कमाता है। धीरे-धीरे ये सहम बनता है कि अगर ये कमाई बह गयी तो क्या होगा, वृद्धावस्था के लिए अगर बचा के ना रखा तो कैसे गुजारा होगा। इस सहम में पड़ के मनुष्य माया के मोह के पिंजरे में फंस जाता है।
</details>

<details><summary>दर्पण-भाषार्थ</summary>

अर्थ: हे कमले मन! बंदर ने हाथ पसार के दानों की मुट्ठी भर ली और उसे डर पड़ गया कि कैद में से कैसे निकले। (उस लालच के कारण अब) हरेक घर के दरवाजे पर नाचता फिरता है।2।
</details>

<details><summary>दर्पण-पदार्थ</summary>

पद्अर्थ: सूअटा = अंजान तोता (संस्कृत: शूक = तोता। शूकटा = छोटा सा तोता, अंजान तोता। संस्कृत के ‘शूकट’ से ‘सूअटा’ प्राकृत रूप है)। गहिओ = पकड़ा जाता है। बिउहारु = सलूक, वरतारा। कुसंभ = एक किस्म का फूल है, इससे लोग कपड़े रंगा करते थे, रंग खासा भड़कीला होता है, पर एक-दो दिनों में ही फीका पड़ जाता है।3।
</details>

<details><summary>दर्पण-भाषार्थ</summary>

अर्थ: हे झल्ले मना! जगत की माया का ऐसा ही वरतारा है (भाव, माया जीव को ऐसे ही मोह में फंसाती है) जैसे तोता नलिनी (पर बैठ के) फंस जाता है। हे कमले मन! जैसे कुसंभ कारंग (थोड़े ही दिन रहता) है, इसी तरह जगत का पसारा (चार दिन के लिए ही) खिलरा हुआ है।3।
</details>

<details><summary>दर्पण-पदार्थ</summary>

पद्अर्थ: नावन कउ = स्नान करने के लिए। घने = बहुत सारे। पूजन कउ = पूजा करने के लिए। छूटनु = खलासी, माया के मोह और सहम से निजात। सेव = सेवा, बंदगी।4।
</details>

<details><summary>दर्पण-भाषार्थ</summary>

अर्थ: हे कबीर! कह: हे झल्ले मन! (हलांकि) स्नान करने के लिए बहुत सारे तीर्थ हैं, और पूजने के लिए बहुत सारे देवते हैं (भाव, चाहे लोग कई तीर्थों पर जा के स्नान करते हैं और कई देवताओं की पूजा करते हैं) पर (पर इस सहम से और माया के मोह से) खलासी नहीं हो सकती। निजात सिर्फ प्रभु का स्मरण करने से ही मिलनी है।4।1।6।57।
</details>

<details><summary>दर्पण-भाव</summary>

शब्द का भाव: जीव माया के मोह में फंस के अकाल-पुरख को विसार देता है, और कई किस्म के दुख सहता है। फिर इन दुखों से बचने के लिए कहीं तीर्थों के स्नान करता फिरता है, कहीं देवी-देवताओं की पूजा करता है, पर दुखों से बचाव नहीं होता। इनका इलाज एक प्रभु की याद ही है क्योंकि ये सहम होते ही तब हैं जब जीव प्रभु को भुला देता है।57।
</details>

<details><summary>दर्पण-पदार्थ</summary>

पद्अर्थ: दहै = जलाती है। मगनै = गुंम करती, लोप करती, उड़ा ले जाती। तसकरु = चोर। नेरि = नजदीक। संचउनी करि = इकट्ठा कर, जोड़। कतही = कहीं भी।1।
</details>

<details><summary>दर्पण-भाषार्थ</summary>

अर्थ: (हे भाई!) परमात्मा का नाम रूपी धन एकत्र कर, यह कहीं नाश नहीं होता। इस धन को ना आग जला सकती है, ना हवा उड़ा के ले जा सकती है, और ना ही कोई चोर इसके नजदीक फटक सकता है।1।
</details>

<details><summary>दर्पण-पदार्थ</summary>

पद्अर्थ: धरणी धरु = धरती का आसरा। सार = श्रेष्ठ, सबसे बढ़िया। राजि = राज में।1। रहाउ।
</details>

<details><summary>दर्पण-भाषार्थ</summary>

अर्थ: हमारा धन तो माधव गोबिंद ही है जो सारी धरती का आसरा है। (हमारे मति में तो) इसी धन को सब धनों से श्रेष्ठ, अच्छा और बढ़िया कहा जाता है। जो सुख परमात्मा गोबिंद के भजन में मिलता है, वह सुख राज में (भी) नहीं मिलता।1। रहाउ।
</details>

<details><summary>दर्पण-पदार्थ</summary>

पद्अर्थ: स्नकादिक = सनक आदि ब्रहमा के चारों पुत्र। उदासी = विरक्त। मनि = (जिस मनुष्य के) मन में। मुकंद = मुक्ति देने वाला प्रभु। फासी = फांसी।2।
</details>

<details><summary>दर्पण-भाषार्थ</summary>

अर्थ: इस (नाम) धन की खातिर शिव और सनक आदि (ब्रहमा के चारों पुत्र) तलाश करते-करते जगत से विरक्त हुए। जिस मनुष्य के मन में मुक्तिदाता प्रभु बसता है, जिसकी जीभ पे अकाल-पुरख टिका है, उसे जम की (मोह रूपी) फांसी पड़ नहीं सकती।2।
</details>

<details><summary>दर्पण-पदार्थ</summary>

पद्अर्थ: निज धनु = केवल अपना धन। गुरि = गुरु ने। तासु = उस (भक्ति) में। सुमति मनु = श्रेष्ठ मति वाले मानव का मन। जलत = जलते को। अंभ = पानी। थंभि = थंमी।3।
</details>

<details><summary>दर्पण-भाषार्थ</summary>

अर्थ: प्रभु की भक्ति, प्रभु का ज्ञान ही, (जीव का) केवल अपना धन (हो सकता) है। जिस चतुर मति वाले को गुरु ने (ये दात) दी है, उसका मन उस प्रभु में टिकता है। (माया की तृष्णा की आग में) जलते हुए के लिए (ये नाम-धन) पानी है, और भटकते मन के लिए स्तम्भ (थंमी, सहारा) है, (नाम की इनायत से) भरमों के बंधनों का डर दूर हो जाता है।3।
</details>

<details><summary>दर्पण-पदार्थ</summary>

पद्अर्थ: मदन = काम-वासना। माते = मस्ते हुए। बीचारी = विचार के, सोच के। तुम घरि = तुम्हारे घर में। कोटि = करोड़ों। अस्व = अश्व, घोड़े। हसती = हाथी। मुरारी = (मुर+अरि; मुर दैत्य का वैरी) परमात्मा।4।
</details>

<details><summary>दर्पण-भाषार्थ</summary>

अर्थ: कबीर कहता है: हे काम-वासना में मस्त हुए (राजन!) मन में सोच के देख, अगर तेरे घर में लाखों करोड़ों घोड़े और हाथी हैं तो हमारे (हृदय) घर में (ये सारे पदार्थ देने वाला) एक परमात्मा (बसता) है।4।1।7।58।
</details>

<details><summary>दर्पण-भाव</summary>

शब्द का भाव: परमात्मा का नाम ही असल धन है जो सदा साथ निभाता है, और जो सुख नाम धन में है, वह सुख राज-भाग की मौज में भी नहीं है।58।
</details>

<details><summary>दर्पण-पदार्थ</summary>

पद्अर्थ: कपि = बंदर (इस तुक में दिए ख्याल को समझने के लिए पढो शब्द नं: 57)। कर = हाथ। मुसटि = मुट्ठी। चनन = चने की। लुबधि = लोभी ने। गरहि = गले में।1।
</details>

<details><summary>दर्पण-भाषार्थ</summary>

अर्थ: जैसे (किसी) बंदर के हाथ (भुने हुए) चनों की मुट्ठी आ गई, पर लोभी बंदर ने (कुज्जे में हाथ फसा हुआ पा के भी चनों की मुट्ठी) नहीं छोड़ी (और काबू आ गया, इसी तरह) लोभ वश हो के जो जो काम जीव करता है, वह सारे दुबारा (मोह के बंधन रूप जंजीर बन के इस के) गले में पड़ते हैं।1।
</details>

<details><summary>दर्पण-पदार्थ</summary>

पद्अर्थ: कही = कहीं भी, किसी और जगह। सचु = सदा स्थिर रहने वाला परमात्मा। बिरथे = खाली, व्यर्थ, सूना।1। रहाउ।
</details>

<details><summary>दर्पण-भाषार्थ</summary>

अर्थ: परमात्मा की भक्ति के बिना मानव जनम व्यर्थ ही जाता है (क्योंकि हृदय में प्रभु आ के नहीं बसता)। और, साधु-संगत में (आ के) भगवान का स्मरण करे बिना वह सदा स्थिर रहने वाला प्रभु किसी के दिल में टिक नहीं सकता।1। रहाउ।
</details>

<details><summary>दर्पण-पदार्थ</summary>

पद्अर्थ: उदिआन = जंगल। कुसम = फूल। परफुलित = खिले हुए। किनहि = (किसी बंदे) ने ही। घ्राउ = सुगंधि। भ्रमत = भटकते हुए। हइओ = हनियो, नाश करता है।2।
</details>

<details><summary>दर्पण-भाषार्थ</summary>

अर्थ: जैसे जंगल में खिले हुए फूलों की सुगंधि कोई भी नहीं ले सकता (वह फूल उजाड़ में किसी प्राणी को सुगंधि ना देने के कारण अपना खिलना व्यर्थ में ही खेल जाते हैं), वैसे ही, (प्रभु की बंदगी के बगैर) जीव अनेक जूनियों में भटकते रहते हैं, और बार-बार काल-वश पड़ते रहते हैं।2।
</details>

<details><summary>दर्पण-पदार्थ</summary>

पद्अर्थ: इआ = ये सारे। जोबन = जवानी। अरु = और। सुत = पुत्र। दारा = स्त्री, पत्नी। पेखन कउ = देखने के लिए।
</details>

<details><summary>दर्पण-टिप्पनी</summary>

नोट: शब्द ‘अरु’ और ‘अरि’ में मेल और अर्थ में फर्क याद रखने योग्य है; अरि = वैरी; अरु = और।  
नोट: कोई खेल तमाशा देखने जाएं, उसमें चाहे कितने ही मन भरमाने वाले या दर्द भरी घटनाएं आएं, हम सिर्फ तमाशबीन ही रहते हैं। ना तो तमाशे के दुख भरे दृश्य से कोई गहरी चोट हमें बजती है, जिस तरह किसी अपने निजी दुख की बज सकती है और ना ही कोई मन को भरमाने वाली चीज हमें ठग सकती है। हम जानते हैं कि ये असल नहीं है, किसी हो चुके असल की नकल है। सो, उस तमाशों के दुखों-सुखों के दृश्यों में हम निर्लिप से रहते हैं। यह धन, जवानी, परिवार भी एक खेल प्रभु ने बनाया है, इन में रह के भी इन्हें देखना ही है, भाव, इन्हें तमाशे ही समझना है, इनमें निर्लिप ही रहना है।
</details>

<details><summary>दर्पण-पदार्थ</summary>

अटकि = उलझ गए, जकड़े गए। प्रेरि लइओ = अपनी ओर खींच लिया।3।
</details>

<details><summary>दर्पण-भाषार्थ</summary>

अर्थ: धन-जवानी-पुत्र और स्त्री यह सारे प्रभु ने (जीव को किसी तमाशे में निर्लिप सा रहने की तरह) देखने के लिए दिए हैं (कि इस जगत तमाशे में ये निर्लिप ही रहे), पर जीव इनमें ही रुक के फंस जाते हैं; इंद्रियां जीव को खींच लेती है।3।
</details>

<details><summary>दर्पण-पदार्थ</summary>

पद्अर्थ: अउध = उम्र, जिंदगी के समय का बीतते जाना। अनल = आग। तनु = शरीर। तिन को मंदरु = तृण का मंदिर, तीलों का घर। चहु दिस = चारों दिशाओं में, हर तरफ। ठाटु = बनतर। ठइओ = बनी हुई है। कहि = कहता है। भै सागर = डरावना संसार समंद्र। तरन कउ = तैरने के लिए, पार लांघने के लिए। ओट = आसरा।4
</details>

<details><summary>दर्पण-भाषार्थ</summary>

अर्थ: कबीर कहता है: यह शरीर (मानों) तीलों का बना हुआ कोठा है, उम्र (के दिन बीतते जाने हैं इस कोठे को) आग लगी हुई है, हर तरफ यही बनतर बनी हुई है, (पर कोई भी इस तरफ ध्यान नहीं देता; क्या आश्चर्यजनक भयानक दृश्य है!)। इस भयानक संसार-समुंदर से पार लांघने के लिए मैंने तो सतिगुरु का आसरा लिया है।4।1।59।
</details>

<details><summary>दर्पण-भाव</summary>

शब्द का भाव: बंदगी के बिना जीवन व्यर्थ है। नाम की सुगंधि के बिना जगत फूलवाड़ी का जीव-फूल किस अर्थ का? दुनियां के रसों में फंस के ख्वार होता है।59।
</details>

<details><summary>दर्पण-पदार्थ</summary>

पद्अर्थ: पानी = पिता का वीर्य। मैला = गंदा। माटी गोरी = लाल मिट्टी, मां की रक्त रूप धरती जिस में पिता की बूँद रूप बीज उगता है। पुतरी = पुतली। जोरी = जोड़ दी, बना दी।1।
</details>

<details><summary>दर्पण-भाषार्थ</summary>

अर्थ: (हे अहंकारी जीव! तू किस बात का गुमान करता है?) पिता की गंदी बूँद और माँ के रक्त- (इन दोनों से तो परमात्मा ने) जीव का यह मिट्टी का बुत बनाया है।1।  
अर्थ: हे मेरे गोबिंद! (तुझसे अलग) मेरी कोई हस्ती नहीं है और कोई मेरी मल्कियत नहीं है। ये शरीर, धन और ये जिंद सब तेरे ही दिए हुए हैं।1। रहाउ।
</details>

<details><summary>दर्पण-पदार्थ</summary>

पद्अर्थ: पवनु = प्राण। परपंचु = पसारा। जोरि = जोड़ के।2।
</details>

<details><summary>दर्पण-भाषार्थ</summary>

अर्थ: इस मिट्टी (के पुतले) में (इसे खड़ा करने के लिए) प्राण टिके हुए हैं, (पर इस कमजोर से थंमी के सहारे को ना समझते हुए) जीव झूठा खिलारा खिलार बैठता है।2।
</details>

[[0337]]
<details><summary>दर्पण-पदार्थ</summary>

पद्अर्थ: किनहू = कई जीवों ने, जिस जीवों ने। जोरी = इकट्ठी कर ली। फोरी = टूट गई।3।
</details>

<details><summary>दर्पण-भाषार्थ</summary>

अर्थ: जिस जीवों ने पाँच-पाँच लाख की जयदाद जोड़ ली है, मौत आने पर उनकी भी शरीर रूपी बरतन टूट जाता है।3।
</details>

<details><summary>दर्पण-पदार्थ</summary>

पद्अर्थ: कहि = कहता है, कहे। नीव = नींव। उसारी = खड़ी की है। अहंकारी = हे अहंकारी!।4।
</details>

<details><summary>दर्पण-भाषार्थ</summary>

अर्थ: कबीर कहता है: हे अहंकारी जीव! तेरी तो जो नींव ही खड़ी की गई है वह एक पलक में नाश हो जाने वाली है।4।1।9।60।
</details>

<details><summary>दर्पण-भाव</summary>

शब्द का भाव: मनुष्य अपनी औकात को ना समझ के धन-पदार्थ का अहंकार करता है। पर लाखों जोड़े हुए रुपए भी यहीं रह जाते हैं, और इस शरीर के नाश होने में एक पल भी नहीं लगता।60।
</details>

<details><summary>दर्पण-पदार्थ</summary>

पद्अर्थ: जपउ = जपूँ, मैं जपूँ। जीअ = हे जिंद! जैसे = जिस प्रेम और श्रद्धा से।1।
</details>

<details><summary>दर्पण-भाषार्थ</summary>

अर्थ: हे जिंदे! (ऐसे अरदास कर कि) हे प्रभु! मैं तुझे उस प्रेम और श्रद्धा से स्मरण कर; जिस प्रेम और श्रद्धा से ध्रूव और प्रहलाद भक्त ने, हे हरि! तुझे स्मरण किया था।1।
</details>

<details><summary>दर्पण-पदार्थ</summary>

पद्अर्थ: दीन दइआल = हे दीनों पर दया करने वाले! सभु परवारु = सारा परिवार, जिंद का सारा परिवार, सारी इंद्रियां, तन और मन सब कुछ। बेड़े = जहाज पर, नाम रूपी जहाज पर।1। रहाउ।
</details>

<details><summary>दर्पण-भाषार्थ</summary>

अर्थ: हे दीनों पर दया करने वाले प्रभु! तेरी मेहर की उमीद पर मैंने अपना सारा परिवार तेरे (नाम के) जहाज पर चढ़ा दिया है (मैंने जीभ, आँख, कान आदि सब ज्ञानेंद्रियों को तेरी महिमा में जोड़ दिया है)।1। रहाउ।
</details>

<details><summary>दर्पण-पदार्थ</summary>

पद्अर्थ: जा = जब। तिस भावै = उस प्रभु को ठीक लगता है, जब उसकी मरजी होती है।2।
</details>

<details><summary>दर्पण-भाषार्थ</summary>

अर्थ: जब प्रभु को भाता है तो वह (वह सारे परिवार को अपना) हुक्म मनवाता है (भाव, इन इंद्रियों से वही काम करवाता है जिस काम के लिए उसने ये इंद्रियां बनाई हैं), और इस तरह इस सारे पूर को (इन सब इंद्रियों को) विकारों की लहरों से बचा लेता है।2।
</details>

<details><summary>दर्पण-पदार्थ</summary>

पद्अर्थ: गुर परसादि = गुरु की कृपा से। समानी = समा जाती है, हृदय में प्रकट होती है। चूकि गई = खत्म हो जाती है।3।
</details>

<details><summary>दर्पण-भाषार्थ</summary>

अर्थ: सतिगुरु की कृपा से (जिस मनुष्य के अंदर) ऐसी बुद्धि प्रकट हो जाती है (भाव, जो मनुष्य सारी इंद्रियों को प्रभु के रंग में रंगता है), उसका बार-बार पैदा होना-मरना समाप्त हो जाता है।3।
</details>

<details><summary>दर्पण-पदार्थ</summary>

पद्अर्थ: भजु = स्मरण कर। सारिगपानी = धनुष जिसके हाथ में है (सारगि = विष्णु के धनुष का नाम। पानी = पाणि, हाथ)। उरवारि = इस पार, इस संसार में। पारि = उस पार, परलोक में। दानी = जान, समझ।4।
</details>

<details><summary>दर्पण-भाषार्थ</summary>

अर्थ: हे कबीर! कह (अपने आप को समझा) - सारंगपानी प्रभु को स्मरण कर, और लोक-परलोक में हर जगह उस एक प्रभु को ही जान।4।2।10।61।
</details>

<details><summary>दर्पण-भाव</summary>

शब्द का भाव: जो मनुष्य गुरु के बताए हुए मार्ग पर चल के अपने मन को और ज्ञानेंद्रियों को प्रभु की याद में जोड़ता है, वह संसार-समुंदर की विकारों की लहरों से बच जाता है, और इस तरह भटकना समाप्त हो जाती है।61।
</details>

<details><summary>दर्पण-पदार्थ</summary>

पद्अर्थ: ९ = घर नौवां। जोनि = गर्भ, माँ का पेट। जउ = जब। जग महि आइओ = जगत में आया, जीव पैदा हुआ। पवन = हवा, माया की हवा, माया का प्रभाव।1।
</details>

<details><summary>दर्पण-भाषार्थ</summary>

अर्थ: जब जीव माँ का पेट छोड़ के जनम लेता है, तो (माया की) हवा लगते ही पति प्रभु को भुला देता है।1।
</details>

<details><summary>दर्पण-पदार्थ</summary>

पद्अर्थ: जीअरा = हे जिंदे!।1। रहाउ।
</details>

<details><summary>दर्पण-भाषार्थ</summary>

अर्थ: हे जिंदे! प्रभु की महिमा कर।1। रहाउ।
</details>

<details><summary>दर्पण-पदार्थ</summary>

पद्अर्थ: उरध = उलटा, उल्टा लटका हुआ। जठर अगनि = पेट की आग। रहता = बचा रहता है।2।
</details>

<details><summary>दर्पण-भाषार्थ</summary>

अर्थ: (जब जीव) माँ के पेट में सिर के भार टिका हुआ प्रभु की बंदगी करता है, तब पेट की आग में भी बचा रहता है।2।
</details>

<details><summary>दर्पण-पदार्थ</summary>

पद्अर्थ: भ्रमि = भटक के, भ्रमित हो के। आइओ = आया है, मानव जनम में आया है। अब के = इस बार भी। छुटके = रह जाने पर। ठउर ठाइओ = जगह स्थान। ठउर = (संस्कृत: स्थावर, स्थान, ठावर, ठौर) पक्का, टिकवाँ। ठाइओ = (संस्कृत: स्थान)।3।
</details>

<details><summary>दर्पण-भाषार्थ</summary>

अर्थ: (जीव) चौरासी लाख जूनियों में भटक-भटक के (भाग्यशाली मानव जनम में) आता है, पर यहाँ से भी समय गवा के (असफल हो के) रह जाता है फिर कोई जगह-ठिकाना (इसे) नहीं मिलता।3।
</details>

<details><summary>दर्पण-पदार्थ</summary>

पद्अर्थ: कहु = कह, जिंद को समझा। न आवत दीसै = जो ना आता दिखता है, जो ना ही पैदा होता है। न जात जानी = जो ना मरता जाना जाता है, जो ना मरता सुना जाता है।4।
</details>

<details><summary>दर्पण-भाषार्थ</summary>

अर्थ: हे कबीर! जिंद को समझा कि उस सारंगपानी प्रभु को स्मरण करे, जो पैदा हुआ दिखता है और ना ही मरा सुना जाता है।4।1।11।62।
</details>

<details><summary>दर्पण-भाव</summary>

शब्द का भाव: जो प्रभु माँ के पेट में बचाए रखता है, वही जगत की माया की आग से बचाने के समर्थ है। इस वास्ते प्रभु का नाम जपना ही यहाँ आने का मनुष्य का उद्देश्य है, पर अगर जीव उसे इस मानव जनम में स्मरण करने से रह जाए तो फिर मौका नहीं बनता।62।
</details>

<details><summary>दर्पण-टिप्पनी</summary>

नोट: कई जोगी लोग उल्टा लटक के (सिर के भार हो के) तप करते हैं। इससे ये ख्याल आम प्रचलित है कि जीव माँ के पेट में उल्टा लटका हुआ जप करता है।
</details>

<details><summary>दर्पण-पदार्थ</summary>

पद्अर्थ: सुरग बासु = स्वर्ग का वासा। बाछीऐ = इच्छा करें, चाहें। नरकि = नर्क में। सो होई है = वही होगा। मनहि = मन में। न कीजै = ना करें।1।
</details>

<details><summary>दर्पण-भाषार्थ</summary>

अर्थ: ना ये चाहत रखनी चाहिए कि (मरने के बाद) स्वर्ग का बसेरा मिल जाए और ना इस बात से डरें कि कहीं नर्क में निवास ना मिल जाए। जो कुछ (प्रभु की रजा में) होना है वही होगा। सो, मन में आशाएं नहीं बनानी चाहिए।1।
</details>

<details><summary>दर्पण-पदार्थ</summary>

पद्अर्थ: रमईआ = सोहाना राम। जा ते = जिससे। परम = सब से ऊँचा। निधानु = खजाना।1। रहाउ।
</details>

<details><summary>दर्पण-भाषार्थ</summary>

अर्थ: अकाल पुरख की महिमा करनी चाहिए और इसी उद्यम से वह (नाम रूपी) खजाना मिल जाता है, जो सब (सुखों) से ऊँचा है।1। रहाउ।
</details>

<details><summary>दर्पण-पदार्थ</summary>

पद्अर्थ: किआ = किस अर्थ? क्या लाभ? संजमो = मन और इंद्रियों को रोकने का यत्न। बरतु = व्रत, प्रण, इकरार (आम तौर पर खाना ना खाने के लिए बरतते हैं, ये प्रण कि आज कुछ नहीं खाना)। जुगति = विधि, तरीका। भाउ = प्रेम।2।
</details>

<details><summary>दर्पण-भाषार्थ</summary>

अर्थ: जब तक अकाल पुरख से प्यार और उसकी भक्ति की जुगति नहीं समझी (भाव, जब तक यह समझ नहीं पड़ी कि भगवान से प्यार करना ही जीवन की असल जुगति है), जप, तप, संजम, व्रत, स्नान- ये सब किसी काम के नहीं।2।
</details>

<details><summary>दर्पण-पदार्थ</summary>

पद्अर्थ: संपै = संपक्ति, ऐश्वर्य, राज भाग। देखि = देख के। न हरखीऐ = खुश ना होईए, फूले ना फिरें। बिपति = विपदा, मुसीबत। बिधि ने = परमात्मा ने।3।
</details>

<details><summary>दर्पण-भाषार्थ</summary>

अर्थ: राज-भाग देख के फूले नहीं फिरना चाहिए, मुसीबत देख के दुखी नहीं होना चाहिए। जो कुछ परमात्मा करता है वही होता है, जैसे राज-भाग (प्रभु का दिया ही मिलता) है वैसे ही बिपता (भी उसी की डाली हुई पड़ती) है।3।
</details>

<details><summary>दर्पण-पदार्थ</summary>

पद्अर्थ: मझारि = में। भले = ठीक। जिह घट = जिस हृदयों में।4।
</details>

<details><summary>दर्पण-भाषार्थ</summary>

अर्थ: कबीर कहता है: अब ये समझ आई है (कि परमात्मा किसी बैकुंठ स्वर्ग में नहीं, परमात्मा) संतों के हृदय में बसता है, वही सेवक सेवा करते अच्छे लगते हैं जिनके मन में प्रभु बसता है (भाव, जो प्रभु की महिमा करते हैं)।4।1।12।63।
</details>

<details><summary>दर्पण-भाव</summary>

शब्द का भाव: जप, तप, व्रत, तीरथ-स्नान आदि आसरे छोड़ के जो मनुष्य भगवान का भजन करता है, उसकी ऐसी उच्च आत्मिक अवस्था बनती है कि जगत के दुख-सुख उसे प्रभु की रजा में आते दिखते हैं, इस वास्ते वह मनुष्य ना किसी स्वर्ग की चाहत करता है ना ही नर्क से डरता है।63।
</details>

<details><summary>दर्पण-पदार्थ</summary>

पद्अर्थ: जिनि = कि शायद। खिंचि = खींच के। पंखि = पंछी।1।
</details>

<details><summary>दर्पण-भाषार्थ</summary>

अर्थ: हे मेरे मन! (अंत को) तेरा कोई (साथी) नहीं बनेगा, कि शायद (और संबंधियों का) भार खींच के (तू अपने सिर पर) ले ले (भाव, संबंधियों की खातिर परपंच करके पराया धन लाना शुरू कर दे)। जैसे पंछियों का वृक्षों पर बसेरा होता है इसी तरह इस जगत (का वास) है।1।
</details>

<details><summary>दर्पण-पदार्थ</summary>

पद्अर्थ: रे = हे भाई! पीआ = पीया है। जिह रस = जिस (राम-) रस की इनायत से। अउर रस = अन्य रस, और ही रस।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (गुरमुख) परमात्मा के नाम का रस पीते हैं और उस रस की इनायत से और सारे रस (चस्के) (उनको) बिसर जाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: किआ रोईऐ = रोने का क्या लाभ? जउ = जब। थिरु = सदा टिके रहने वाला। न रहाइ = नहीं रहता। बिनसि है = नाश हो जाएगा। दुख करि = दुखी हो के। रोवै बलाइ = मेरी बला रोए, मैं क्यूँ रोऊँ?।2।
</details>

<details><summary>दर्पण-भाषार्थ</summary>

अर्थ: किसी और के मरने पर रोने का क्या अर्थ, जब हमारा अपना आप ही सदा नहीं टिका रहेगा? (ये अटल नियम है कि) जो जो जीव पैदा होता है वह नाश हो जाता है, फिर (किसी के मरने पर) दुखी हो के रोना व्यर्थ है।2।
</details>

<details><summary>दर्पण-पदार्थ</summary>

पद्अर्थ: जह की उपजी = जिस प्रभु से ये जिंद पैदा हुई। तह रची = उसी में लीन हो गई। पीवत = (नाम रस) पीते हुए। मरदन लाग = मर्दों की लाग से, गुरमुखों की संगति से। चिति = चिक्त में। सिमरि = स्मरण करके। बैराग = निर्मोहता।3।
</details>

<details><summary>दर्पण-भाषार्थ</summary>

अर्थ: कबीर कहता है: जिन्होंने अपने मन में प्रभु को याद किया है, प्रभु को स्मरण किया है, उनके अंदर जगत से निर्मोह पैदा हो जाता है, गुरमुखों की संगति में (नाम-रस) पीते-पीते उनकी आत्मा जिस प्रभु से पैदा हुई है उसी में जुड़ी रहती है।3।2।13।64।
</details>

<details><summary>दर्पण-भाव</summary>

शब्द का भाव: सत्संग में रह के नाम-रस की इनायत से मनुष्य का मन जगत के मोह में नहीं फंसता, क्योंकि ये समझ आ जाती है कि यहाँ पक्षियों जैसा रैन-बसेरा ही है, जो आया है उसने जरूर चले जाना है।64।
</details>

<details><summary>दर्पण-पदार्थ</summary>

पद्अर्थ: पंथु = रास्ता। निहारै = देखती है। कामनी = स्त्री। लोचन = आँखें। भरीले = (आँसूओं से) भरे हुए। उसासा = हौके, सिसकियां। उर = दिल, हृदय। न भीजै = नहीं भीगता, नहीं तृप्त होता। पगु = पैर। खिसै = खिसकता है।1।
</details>

<details><summary>दर्पण-भाषार्थ</summary>

अर्थ: (जैसे परदेस गए पति के इंतजार में) स्त्री (उसका) राह निहारती है, (उसकी) आँखें आँसूओं से भरी हैं और वह सिसक रही है। (राह देखते उसका) दिल भरता नहीं, पैर खिसकते नहीं (भाव, खड़ी खड़ी थकती नहीं), (इसी तरह की हालत होती है) उस विरह भरे जीअड़े की, (जिसे) प्रभु के दीदार का इन्तजार होता है।1।
</details>

[[0338]]
<details><summary>दर्पण-पदार्थ</summary>

पद्अर्थ: कागा कारे = हे काले कौए! उडहु न = उड़, मैं सदके जाऊँ। बेगि = वेग से, जल्दी से।1। रहाउ।
</details>

<details><summary>दर्पण-टिप्पनी</summary>

नोट: “देखो ना, करो ना, खाओ ना”; ऐसे वाक्यों में शब्द ‘ना’ प्यार और लाभ प्रगट करने के लिए प्रयोग किया जाता है।
</details>

<details><summary>दर्पण-भाषार्थ</summary>

अर्थ: (विछुड़ी हुई विहवल नारि की तरह ही वैरागणि जीव-स्त्री कहती है) हे काले कौए! उड़, मैं सदके जाऊँ उड़, (भला) मैं अपने प्यारे प्रभु को जल्दी मिल जाऊँ।1। रहाउ।
</details>

<details><summary>दर्पण-पदार्थ</summary>

पद्अर्थ: कहि = कहता है। जीवन पद = असल जिंदगी का दर्जा। आधारु = आसरा। रसना = जीभ (से)। रवीजै = स्मरणा चाहिए।2।
</details>

<details><summary>दर्पण-भाषार्थ</summary>

अर्थ: कबीर कहता है: (जैसे परदेस गए पति की राह निहारती नारि बिरह अवस्था में तरले लेती है, मिन्नतें करती है, वैसे ही) जिंदगी का असल दर्जा हासिल करने के लिए प्रभु की भक्ति करनी चाहिए, प्रभु के नाम का ही एक आसरा होना चाहिए और जीभ से उसे याद करना चाहिए।2।1।14।65।
</details>

<details><summary>दर्पण-भाव</summary>

शब्द का भाव: असल जीवन उन्हें ही मिला है जिन्हें प्रभु के याद की तलब लग गई है और जो उसके दीदार के लिए यूँ तड़फते हैं जैसे परदेस गए हुए पति के लिए की इंतजार में राह निहारती नारी मुंडेर से कौए उड़ाती है।65।
</details>

<details><summary>दर्पण-टिप्पनी</summary>

नोट: किसी अति प्यारे के इंतजार में औंसीयां डाली जाती हैं (लकीरें डाल-डाल के देखते हैं कि औंसी राह देती है या नहीं), बनेरे (मुंडेर) पर आ के बैठे कौए को कहते हैं: हे कौए! उड़ मेरा प्यारा आ रहा है कि नहीं, अगर कौआ उड़ जाए तो मानते हैं कि आ रहा है।
</details>

<details><summary>दर्पण-पदार्थ</summary>

पद्अर्थ: ११ ‘घर’ गियारहवाँ। घन = संघने। तुरसी = तुलसी। बिरवा = पौधा। माझ बना = बनों में, तुलसी के जंगल में। रसि = रस से, प्रेम से। गाऊ = गाता है। उआ का = उस का। रे = हे प्रीतम!।1।
</details>

<details><summary>दर्पण-भाषार्थ</summary>

अर्थ: (जिस कृष्ण जी के) आस-पास तुलसी के संघने पौधे थे (और जो) तुलसी के जंगल में प्रेम से गा रहा था उसका दर्शन करके (गोकुल की) ग्वालिनें मोहित हो गई (और कहने लगीं-) हे प्रीतम! मुझे छोड़ के किसी और जगह नहीं आना-जाना।1।
</details>

<details><summary>दर्पण-पदार्थ</summary>

पद्अर्थ: तेहि चरन = तेरे चरणों में। सारिंगधर = हे सारिंगधर! हे धनुषधारी!।1। रहाउ।
</details>

<details><summary>दर्पण-भाषार्थ</summary>

अर्थ: हे धर्नुधारी प्रभु! (जैसे वह ग्वालिन कृष्ण जी पर से वारने जाती थी वैसे ही मेरा भी) मन तेरे चरणों में परोया गया है, पर तुझे वही मिलता है जो बड़ा भाग्यशाली हो।1। रहाउ।
</details>

<details><summary>दर्पण-पदार्थ</summary>

पद्अर्थ: बिंद्राबन = (बिंद्रा+बन। संस्कृत: बिंद्रा = तुलसी) तुलसी का जंगल। मन हरन = मन को हर लेने वाला। गाऊ = गाएं, गाईयां। जा का = जिस का। मोहि नाउ = मेरा नाम। रे = हे सज्जन!।2।
</details>

<details><summary>दर्पण-भाषार्थ</summary>

अर्थ: हे प्रभु! बिंद्रावन में कृष्ण गाईयां चराता था (और वह गोकुल की ग्वालिनों का) मन मोहने वाला था, मन की खींच डालने वाला था और हे धर्नुधारी सज्जन! जिस का तू सांई है उस का नाम कबीर (जुलाहा) है (भाव, जिनका मन कृष्ण जी ने बिंद्राबन में गाईयां चरा के मोहा था उन्हें लोग गोकुल की गरीब गुआलिनें कहते हैं। हे सांई! मेरे पर तू मेहर कर, मुझे भी लोग गरीब जुलाहा कहते हैं। तू गरीबों पर जरूर मेहर करता है)।2।15।66।
</details>

<details><summary>दर्पण-टिप्पनी</summary>

नोट: किसी भी बोली का वर्णनात्मक रूप समझने के लिए जरूरी है कि उसके व्याकरण और कोश की जहाँ तक वे मदद कर सकते हों सहायता ली जाए। जिस भाग्यशालियों को प्रभु के दर से ऊँची उड़ानें भरने की दाति मिली हुई है, वे जी सदके भरें, पर ये उड़ाने लगाते हुए भी वाणी के बाहरी रूप (वर्णनात्मक) को आँखों से ओझल नहीं किया जा सकता।  
विधाता ने हरेक जीव को जगत के करिश्मे देखने के लिए शरीरिक इंद्रियां दी हुई हैं, पर हरेक जीव के अपने-अपने असल अनुसार इन करिश्मों का भिन्न-भिन्न असर हरेक पर पड़ता है। धरती पर उगे हुए एक छोटे से फूल को, इस फूल की सार ना जानने वाला मनुष्य तो शायद पैरों के नीचे कुचल के लांघ जाता है, पर एक कोमल हृदय वाला शायर इसे देख के मस्त हो जाता है, और विचारों के समुंदर में कई लहरें चला देता है। यही हाल ‘रूहानी शायरों’ का है, उनके अंदर तो बल्कि ज्यादा गहिराईयों से ये तरंगें उठती हैं। जेठ के महीने में धतूरे (आक) की खखड़ियों को हम सभी देखते हैं, पर जब ‘रूहानी शायर’ प्रीतम की आँखें उन खखड़ियों पर पड़ती हैं, तो खुद उन्हें देख के एक गहरे बिरह के रंग में आते हैं, और गाते हैं;  
खखड़ीआ सुहावीआ, लगड़ीआ अक कंठि॥
बिरह विछोड़ा धणी सिउ, नानक सहसै गंठि॥1॥7॥ (गउड़ी की वार महला ५)  
सतिगुरु मेहर करे, उसके नाम लेना वाले सिखों के हृदय में भी इस दिखते जगत-नजारे को देख के भी यही उद्वेग उठें, यही ‘विरह’ वाली लहर चले। पर यदि कोई विद्वान सज्जन ‘अक खखड़ियों’ की जगह निरी मति, बुद्धि, अंतहकरण आदि शब्दों का इस्तेमाल करके आत्मज्ञान वाले अर्थ करने आरम्भ कर दे, तो पाठकजन स्वयं ही समझ लें कि जो उद्वेग उस खूबसूरत अलंकार ने पैदा करना था, वह कितना मद्यम पड़ जाता है।  
ये बिरह अवस्था मनुष्य के हृदय में पैदा करने के लिए, प्रीतम जी कहीं चकवी के विछोड़े वाला दर्दनाक नजारा पेश कर रहे हैं, कहीं समुंदर में से विछुड़े हुए शंख के विरलाप का हाल बताते हैं और जलाशय से टूटे हुए पोखर (सरोवर) से पूछ रहे हैं कि तेरा रंग क्यूँ काला पड़ गया है, और तेरे में लय-लय करने वाले कमल फूल क्यूँ जल गए हैं।  
ये जिंदगी-दाती ‘बिरहो’ अवस्था पैदा करने के लिए कभी-कभी विरह में ग्रस्त स्त्री के मनोवेग बयान करते हैं, और कबीर जी की रसना द्वारा यूँ कहते है;  
पंथु निहारै कामनी, लोचन भरीले उसासा॥ उर न भीजै, पगु ना खिसै, हरि दरसन की आसा॥१॥ उडहु न कागा कारे॥ बेगि मिलीजै अपुने राम पिआरे॥१॥ रहाउ॥ कहि कबीर जीवन पद कारनि हरि की भगति करीजै॥ एकु आधारु नाम नाराइन रसना रामु रवीजै॥2॥1॥14॥65॥  
इस गहरे मिन्नतों वाले दिली दर्द की सार वही जाने, जो सच-मुच अपने प्यारे प्राणनाथ पति से विछुड़ी हुई कौए उड़ा रही है और औसियां डाल रही है। ‘यह रूहानी बाण’ उस विरहणी के लिए सचमुच कारगर बाण है। दुनिया के समझदार से समझदार विद्वानों के ‘पतिब्रता’ पर दिए लैक्चर उस पर इतना असर नहीं कर सकते, जितनी ये एक अकेली पंक्ति “उडहु न कागा कारे”।  
पर अगर कोई विद्वान सज्जन उस विरह-मारी को ये कह दे कि इसका अर्थ ये है: ‘हे काले पापो, दूर हो जाओ’, तो पूछ के देखो उस विरही हृदय से कि ‘कौओं’ को उड़ा के जो उद्वेग उसके अंदर से आता था, वह अब ‘काले पापों’ का नाम सुन के कहाँ गया।  
श्री कृष्ण जी की बाल-लीला को ‘विरह’ और ‘प्यार’ के रंग में सुनाने वाले सज्जन एक साखी इस तरह सुनाया करते हैं;  
“श्याम जी गोकुल की ग्वालिनों को बिलकती छोड़ के कंस को ‘कृतार्थ’ करने के लिए मथुरा आ गए, और दुबारा गोकुल जाने का समय ना मिला। जब विछोड़े में वो बहुत विहवल हुई, तो कृष्ण जी ने अपने भक्त ‘ऊधव’ को भेजा कि गोकुल जा के गोपियों को धीरज दे आए। पर अपने प्राण-प्यारे के बिना बिरही-हृदयों को कैसे धैर्य आए? जब और उपदेश कारगर ना हुआ, तब ‘ऊधव’ ने समझाया कि अब ‘जगदीश’ का स्मरण करो, श्याम जी यहाँ नहीं आ सकते। इस का उत्तर उनके दर्द भरे हृदयों में से इस प्रकार निकला;  
“ऊधउ! मन नही दस बीस॥
इक मन सी जो श्याम जी लै गए, कउन भजे जगदीस॥ ”  
इस दिल-चीरवें उत्तर का रस भी कोई वही जीव ले सकता है, जो स्वयं प्रेम नईया में तैर रहा है।  
आओ, हम भी उसी प्रेम-नईया में पहुँच के ‘गोकुल’ की ‘ग्वालिन’ की तरह प्रीतम का पल्लू पकड़ के कहें, लाल! सुहणे लाल! छोड़ के ना जाना। जैसे गोकुल से चलते श्याम जी के आगे ‘ग्वालिन’ तरले-मिन्नतें करती थी, वैसे ही कबीर जी के साथ मिल के भी हम भी उसी अवस्था में पहुँच के कहें: दाता! “मो कउ छोडि न आउ न जाहू रे” “मो कउ छोडि न आउ न जाहू रे”  
क्या अजीब तरला है! कैसी गहरी बिरह-नदी में से लहिर उठ रही है! खुद-ब-खुद चित्त यहीं गोते खाने को करता है।  
जगत-अखाड़े में से गुजर चुके विरही-हृदयों के ऐसे नाट इसी ही नईया के सवारों के लिए प्रकाश स्तम्भ हुआ करते हैं। चाहे ये रौशन-मीनार सदियों के फासले पे कहीं दूर ठिकाने पर होता है, पर इसकी चोटी पर ये विरही-तरले वाली लाट (ज्वाला) लट-लट कर रही होती है, जो सदियों बाद भी आए पतंगों को अपनी ओर खींचे बगैर नहीं रह सकती।  
ऊँचे वलवलों में पहुँचे हुए रूहानी आशिकों के विरह भीगे वचनों का आनंद भी पूर्ण तौर पे तभी आता है, जब उस आनंद का चाहवान सज्जन उसी वलवले में पहुँचने का प्रयत्न करे।  
कई विद्वान सज्जन शब्द ‘गुआरनि’ का अर्थ “बुद्धि” रूपी गुआरिन करके उस विरह वाले चित्रण को आँखों से काफी धुंधला या मद्यम कर देते हैं।  
पहली तुक के बीच के शब्द “बना रसि” का अर्थ कई सज्जन “बरसाना” गाँव करते हैं और कुछ सज्जन इसे “बनारसि” शहर समझते हैं। इसका ‘पाठ’ और “अर्थ” तजवीज करने से पहले पाठकों का ध्यान इस शब्द की दूसरी तुक के शब्द “उआ का” की ओर दिलाया जाता है। इस “उआ का” अर्थ किस तरह करना है? इसके वास्ते श्री गुरु ग्रंथ साहिब में से कुछ प्रमाण नीचे दिए जा रहे हैं;  
उआ अउसर कै हउ बलि जाई॥
आठ पहिर अपना प्रभु सिमरनु वड भागी हरि पाई॥१॥ रहाउ॥ (सारंग म: ५)  
भाव, “जब” आठों पहर अपना प्रभु स्मरण करूँ, ‘उआ अउसर कै’।  
याहू जतन करि होत छुटारा॥ उआहू जतन साध संगारा॥४३॥ (गउड़ी बावन अखरी) भाव, ‘जिस’ प्रयत्न करके...‘उआहू जतन’।
उआ कउ कहीऐ सहज मतवारा॥ पीवत राम रसु गिआन बीचारा॥१॥ रहाउ॥२०॥ (गउड़ी कबीर जी) भाव, ‘जो’ पीवत राम सु...‘उआ कउ’।  
राम नाम संगि मनि नही हेता॥ जो किछु कीनो सोऊ अनेता॥ ...
उआ ते ऊतम गनउ चंडाला॥ नानक जिह मनि बसहि गुपाला॥१६॥ (गउड़ी बावन अखरी) ... भाव, ‘जिस ने’ राम नाम संगि...‘उआ ते’....।  
उपरोक्त प्रमाणों से पाठक जन देख चुके हैं कि जहाँ कहीं किेसी तुक में शब्द ‘उआ’ आया है, उसके साथ संबंध रखने वाला सर्वनाम (co-relative pronoun) ‘जो’ या ‘जिस ने’ आदि भी गुप्त या प्रकट रूप में साथ की तुक में मिलता है।  
इस तरह इस शब्द की दूसरी तुक में के ‘उआ का’ के साथ संबंध रखने वाला ‘सर्वनाम’ भी ढूँढें और ऐसे पढ़ें;  
“(जिसके) आस पास घन तुरसी का बिरवा...  
गुआरनि उआ का सरूपु देखि मोही”  
अर्थ: ग्वारन उसका सरूप देख के मस्त हो गई, जिसके आस-पास तुलसी के संघने पौधे थे। और  
(‘जो’) ‘माझ बना रसि गाऊ रे’। भाव, और ‘जो’ (तुलसी के) बन में रस से (प्रेम से) गा रहा था।  
अब फिर दोनों तुकों को मिला के पढ़ें और अर्थ करें तो यूँ बनता है;  
(‘सिस’ कृष्णा जी के) आस-पास तुलसी के संघने पौधे थे (और जो) (तुलसी के) बनों में प्रेम से गा रहा था।  
नोट: यहां कृष्ण जी की बाँसुरी की ओर इशारा है), उसका स्वरूप देख के ग्वालनि मोहित हो गई (और कहने लगी: प्रीतम!) मुझे छोड़ के किसी और जगह ना जाना-आना।1।  
चर्चा पहले ही काफी लंबी हो चुकी है। अब पाठक जन खुद विचार कर लें कि पहली तुक में पाठ ‘बना’ और ‘रस’ अलग-अलग है। व्याकरण अनुसार शब्द ‘रसि’ का अर्थ है रस से, प्रेम से, जैसे ‘रसि रसि चोग चुगहि नित फासहि।’
</details>

<details><summary>दर्पण-पदार्थ</summary>

पद्अर्थ: १२ = ‘घर’ बारहवाँ। बिपल = (संस्कृत: विपुल = लंबे खुले) लंबे चौड़े, खुले। केते = कई। पहिरे = पहन लिए। किआ = क्या लाभ हुआ? मधे = में। नर = हे नर! हे भाई! धोखे = (संस्कृत: धुक्ष = धुखाना, सुलगाना) धूप सुलगाना, पूजा की। देवा = देवता। जलि = पानी में। बोरिओ = डुबोया। गिआता = ज्ञाता, जानबूझ के।1।
</details>

<details><summary>दर्पण-भाषार्थ</summary>

अर्थ: कई लोग लम्बे-चौड़े चोले पहनते हैं (इसका क्या लाभ?) जंगलों में भी जा बसने के क्या गुण? हे भाई! अगर धूप आदि सुलगा के देवताओं की पूजा कर ली तो भी क्या बना? और अगर जान-बूझ के (किसी तीर्थ आदि के) जल में शरीर डुबो लिया तो भी क्या हुआ?।1।
</details>

<details><summary>दर्पण-पदार्थ</summary>

पद्अर्थ: जीअ रे = हे जीव! हे जिंदे! मैं समझता हूँ। जाहिगा = तू भी जनम व्यर्थ गवा लेगा। अबिगतु = (संस्कृत: अव्यक्त = अदृश्य प्रभु) परमात्मा। इआना = हे अंजान! जत कत = जिधर किधर, हर तरफ। बहुरि = दुबारा (उसी रंग में)। न पेखउ = मैं नहीं देखता। संगि = संग में।1। रहाउ।
</details>

<details><summary>दर्पण-भाषार्थ</summary>

अर्थ: हे जीव! तू (उस) माया में लिपट रहा है (जो) जिधर भी मैं देखता हूँ दुबारा (पहले रूप में) मैं नहीं देखता (जिधर देखता हूँ, माया नाशवान ही है, एक-रंग रहने वाली नहीं है)। हे अंजान जीव! एक परमात्मा को खोज। नहीं तो मैं समझता हूँ (इस माया के साथ) तू भी अपना आप व्यर्थ गवाता है।1। रहाउ।
</details>

<details><summary>दर्पण-पदार्थ</summary>

पद्अर्थ: गिआनी = ज्ञान चर्चा करने वाले। धिआनी = समाधियां लगाने वाले। बहु उपदेसी = और लोगों को बड़ी शिक्षा देने वाले। धंधा = जंजाल।2।
</details>

<details><summary>दर्पण-भाषार्थ</summary>

अर्थ: कोई ज्ञान-चर्चा कर रहा है, कोई समाधि लगाए बैठा है, कोई और लोगों को उपदेश कर रहा है (पर असल में) ये सारा जगत माया का जंजाल ही है (भाव, माया के जंजाल में ही ये जीवन ग्रसे हुए हैं)। कबीर कहता है: परमात्मा का नाम स्मरण करे बिना यह जगत माया में अंधा हुआ पड़ा है।2।1।16।67।
</details>

<details><summary>दर्पण-भाव</summary>

शब्द का भाव: लंबे-लंबे चोले पहने फिरना, जंगलों में डेरे लगाने, देवताओं की पूजा, तीर्थों पर शरीर त्यागना, ज्ञान-चर्चाएं करनीं, समाधियां लगानी, लोगों को धार्मिक उपदेश करने - ये सब माया के ही आडंबर है। जीवन का सही रास्ता एक ही है; वह है परमात्मा का स्मरण।67।
</details>

<details><summary>दर्पण-पदार्थ</summary>

पद्अर्थ: भरमु = भटकना, विकारों के पीछे दौड़ भाग। प्रगट होइ = प्रगट हो के, निडर हो के, विकारों का सहम दूर करके। नाचहु = नाच, दलेर हो के प्रभु की शरण आ। डांडे = डंन, ठगी। सूरु की = वह कैसा शूरवीर? (भाव, वह मनुष्य सूरमा नहीं)। रन = मैदाने जंग, रण भूमि। सती कि = (वह स्त्री) कैसी सती? सांचै = संचित किए, इकट्ठे करे।1।
</details>

<details><summary>दर्पण-भाषार्थ</summary>

अर्थ: हे मन! विकारों के पीछे दौड़ भाग छोड़ दे, ये (काम-क्रोध आदि) सब माया की ठगीयां हैं (जब तू सब से ऊँचे प्रभु की शरण आ गया, तो इनसे क्यों डरे? अब निडर हो के उत्साहित रह)। वह शूरवीर कैसा जो सामने दिखाई देती रण-भूमि से डर जाए? वह स्त्री सती नहीं हो सकती जो (घर के) बरतन संभालने लग जाए (शूरवीर की तरह और सती की तरह, हे मन! तूने भी काम आदि का सामना करना है और स्वैभाव जलाना है)।1।
</details>

<details><summary>दर्पण-पदार्थ</summary>

पद्अर्थ: डगमग = डावाँ डोल अवस्था, निर्णय हीन अवस्था। जरे = (चिता में) जलने से। मरे = रण भूमि में शहीद होने से। सिधि = सिद्धि, सफलता। हाथि = हाथ में। संधउरा = सिंदूर लगाया हुआ नारीयल, (जो स्त्री अपने मरे पति के साथ चिता पर जलने के लिए सती होने के लिए तैयार होती थी, वह हाथ में नारीयल लेती थी और उस नारीयल पर सिंदूर लगा लेती थी; ये सिंदूरी नारीयल एक बार हाथ में लेने पर उसे जरूर सती होना पड़ता था, वरना लोग जबरदस्ती उसे जलती चिखा में फेंक के जला देते थे)।1। रहाउ।
</details>

<details><summary>दर्पण-भाषार्थ</summary>

अर्थ: हे कमले मन! (सबसे ऊँचे मालिक की शरण आ के अब) डावाँडोल होना छोड़ दे। (जिस स्त्री ने) हाथ में सिंदूरा हुआ नारीयल ले लिया, उसे तो अब मर के ही सिद्धि मिलेगी (भाव, सती वाला दर्जा मिलेगा), वैसे ही, हे मन! तूने प्रभु की ओट ली है, अब काम आदि के सामने डोलना छोड़ दे, अब तो स्वैभाव मार के ही ये प्रीति निभेगी।1। रहाउ।
</details>

<details><summary>दर्पण-पदार्थ</summary>

पद्अर्थ: लीने = ठगे हुए। इआ बिधि = इन तरीकों से। बिगूता = ख्वार हो रहा है। न छोडउ = मैं नहीं छोड़ूंगा।2।
</details>

<details><summary>दर्पण-भाषार्थ</summary>

अर्थ: किसी को काम ने ठग लिया, किसी को क्रोध ने ठगा है, किसी को माया (की किसी और तरंग) ने- इस तरह सारा जग ख्वार हो रहा है। (इनसे बचने के लिए) कबीर (तो यही) कहता है (भाव, अरदास करता है) कि मैं सबसे ऊँचे मालिक परमात्मा को ना विसारूँ।2।2।17।68।
</details>

<details><summary>दर्पण-भाव</summary>

शब्द का भाव: जिस मनुष्य ने परमात्मा के स्मरण का राह पकड़ा है, वह, मानो, किसी शूरवीर व सती के पद्-चिन्हों पर चलने लगा है, उसने निडर हो के कामादिक विकारों का मुकाबला करना है और अहंकार का नाश करना है।68।
</details>

<details><summary>दर्पण-पदार्थ</summary>

पद्अर्थ: 13 = ‘घर’ तेरहवाँ। फुरमानु = हुक्म। सिरै ऊपरि = सिर पे ही, सदा सिर माथे पे। फिरि = फिर के, उलट के, उसके उलट। दरीआ = (भाव, संसार समुंदर)। करीआ = मल्लाह। तूझै ते = तूझ से ही। निसतार = निस्तारा, पार उतारा, संसार समुंदर की विकारी लहरों से बचाव।1।
</details>

<details><summary>दर्पण-भाषार्थ</summary>

अर्थ: (हे प्रभु!) तेरा हुक्म मेरे सिर माथे पर है, मैं इसमें कोई ना-नुकर नहीं करता। ये संसार समुंदर तू खुद ही है, (इसमें से पार लंघाने वाला) मल्लाह भी तू खुद ही है। तेरी मेहर से ही मैं इसमें से पार लांघ सकता हूँ।1।
</details>

<details><summary>दर्पण-पदार्थ</summary>

पद्अर्थ: बंदे = हे बंदे! इकतीआर = एख्तियार कर, स्वीकार कर। धरउ = चाहे धरे, बेशक धरे। कि = या। रोसु = गुस्सा।1। रहाउ।
</details>

<details><summary>दर्पण-टिप्पनी</summary>

नोट: ‘धरउ’ व्याकरण के अनुसार ये शब्द ‘हुकमी भविष्यत्’ imperative mood, अंन पूरुष, एकवचन है; देखें ‘गुरबाणी व्याकरण’ का अंक ‘हुकमी भविखत’।
</details>

<details><summary>दर्पण-भाषार्थ</summary>

अर्थ: हे बंदे! तू (प्रभु की) भक्ति स्वीकार कर, (प्रभु-) मालिक चाहे (तेरे साथ) प्यार करे चाहे गुस्सा करे (तू इस बात की परवाह ना कर)।1। रहाउ।
</details>

<details><summary>दर्पण-पदार्थ</summary>

पद्अर्थ: आधारु = आसरा। जई है = जी पड़ता है, खिल जाता है। नारि = नार में, पानी में (संस्कृत: आपो नारा इति प्रोक्ता। शब्द ‘नराइण’ भी शब्द ‘नार’ और ‘अयन’ से बना है; नार = जल; अयन = घर, जिसका घर जल में है)। जीआइ = जिआए, जिंदा रखे। भावै = चाहे।2।
</details>

<details><summary>दर्पण-टिप्पनी</summary>

नोट: ‘फूलु जई है’ का इकट्ठा अर्थ ‘फूल जाती है’ गलत है, क्योंकि शब्द ‘फूलु’ व्याकरण अनुसार संज्ञा (noun) है, क्रिया (verb) नहीं है।
</details>

<details><summary>दर्पण-भाषार्थ</summary>

अर्थ: (हे प्रभु!) तेरा नाम मेरा आसरा है (इसी तरह) जैसे फूल पानी में खिला रहता है (जैसे फूल को पानी का आसरा है)। कबीर कहता है: (हे प्रभु!) मैं तेरे घर का चाकर हूँ, (ये तेरी मर्जी है) चाहे जीवित रख चाहे मार दे।2।18।69।
</details>

<details><summary>दर्पण-भाव</summary>

शब्द का भाव: असल सेवक अपने प्रभु की रजा में पूरी तौर पर राजी रहता है। जैसे पानी फूल की जिंदगी का आसरा है, वैसे ही प्रभु का नाम सेवक के जीवन का आधार है। दुख और सुख दोनों ही उसे प्रभु की मेहर ही दिखाई देते हैं “भावै धीरक भावै धके ऐक वडाई देइ”।69।
</details>

<details><summary>दर्पण-पदार्थ</summary>

पद्अर्थ: जीअ जोनि महि = जीवों की जूनियों में। भ्रमत = भटकता। रे = हे भाई! भगति हेति = भक्ति की खातिर, उसकी भक्ति पे प्रसन्न हो के। अवतारु = जनम। बपुरा को = बिचारे का।1।
</details>

<details><summary>दर्पण-भाषार्थ</summary>

अर्थ: हे भाई! (तुम कहते हो कि जब) चौरासी लाख जीवों में भटक-भटक के नंद बहुत थक गया (तो उसे मानव जनम मिला तो उसने परमात्मा की भक्ति की), उसकी भक्ति से प्रसन्न हो के (परमात्मा ने उसके घर) जनम लिया, उस बिचारे नंद की बड़ी किस्मत जागी।1।
</details>

<details><summary>दर्पण-पदार्थ</summary>

पद्अर्थ: जु = जो ये बात। नंदनु = पुत्र। नंद = ये गोकुल का एक ग्वाला था, इसकी पत्नी का नाम यशोधा था। जब कंस ने अपनी बहन देवकी के घर जनमें बालक कृष्ण को मारना चाहता था तो इनके पिता वासुदेव ने इनको मथुरा से रातो-रात ले जा के नंद के हवाले किया था। नंद और यशोदा ने कृष्ण जी को पाला था। सु = वह। का को = किसका? धरनि = धरती। दसो दिस = दसों दिशाओं में (भाव, ये सारा जगत)।1। रहाउ।
</details>

<details><summary>दर्पण-भाषार्थ</summary>

अर्थ: पर, हे भाई! तुम जो ये कहते हो कि (परमात्मा नंद के घर अवतार ले के) नंद का पुत्र बना, (ये बताओ कि) वह नंद किसका पुत्र था? और जब ना ये धरती ना आकाश था, तब ये नंद (जिसे तुम परमात्मा का पिता कह रहे हो) कहाँ था।1। रहाउ।
</details>

<details><summary>दर्पण-टिप्पनी</summary>

नोट: शब्द ‘गउड़ी’ के नीचे छोटा अंक ५ बताता है इस शब्द के समेत आगे कबीर जी के पाँच शब्द है।
</details>

<details><summary>दर्पण-पदार्थ</summary>

पद्अर्थ: संकटि = संकट में, दुख में। निरंजन = अंजन रहित, माया के प्रभाव से ऊपर।2।
</details>

<details><summary>दर्पण-भाषार्थ</summary>

अर्थ: हे भाई! (दरअसल बात ये है कि जिस प्रभु) का नाम है निरंजन (भाव, जो प्रभु कभी माया के असर तले नहीं आ सकता), वह जूनियों में भी नहीं आता, वह (जनम-मरण के) दुख में नहीं पड़ता। कबीर का स्वामी (सारे जगत का) पालनहार ऐसा है जिसकी ना कोई माँ है, ओर ना ही पिता।2।19।70।
</details>

<details><summary>दर्पण-भाव</summary>

शब्द का भाव: परमात्मा खुद सारे जगत को रचने वाला है। माया के खेल को वह खुद ही बनाने वाला है; वह जनम मरन में नहीं आता, उसका कोई माता-पिता नहीं है। गोकुल के ग्वाले नंद को परमातमा का पिता कहना भारी भूल है।70।
</details>

[[0339]]
<details><summary>दर्पण-पदार्थ</summary>

पद्अर्थ: लोगु निंदउ = बेशक जगत निंदा करे। मो कउ = मुझे। जन कउ = प्रभु के सेवक को। खरी = बहुत। महतारी = माँ।1। रहाउ।
</details>

<details><summary>दर्पण-टिप्पनी</summary>

नोट: ‘निंदउ’ हुकमी भविष्यत्, imperative mood, अन पुरख, एकवचन।
</details>

<details><summary>दर्पण-भाषार्थ</summary>

अर्थ: जगत बेशक मेरी निंदा करे, बेशक मेरे अवगुण भंडे; प्रभु के सेवक को अपनी निंदा होती अच्छी लगती है, क्योंकि निंदा सेवक की माँ-बाप है (भाव, जैसे माँ-बाप अपने बच्चे में शुभ गुण बढ़ते हुए देखना चाहते हैं, वैसे ही निंदा भी अवगुणों को सामने ला के भले गुणों के लिए सहायता करती है)।1। रहाउ।
</details>

<details><summary>दर्पण-पदार्थ</summary>

पद्अर्थ: बैकुंठि = बैकुंठ में। मनहि = मन में। बसाईऐ = बसाया जा सकता है। रिदै सुध = पवित्र हृदय होते हुए। जउ = अगर। कपरे = कपड़े धोता है, मन के विकारों की मैल दूर करता है।1।
</details>

<details><summary>दर्पण-भाषार्थ</summary>

अर्थ: अगर लोग अवगुण सामने लाएं तभी बैकुंठ जा सकते हैं (क्योंकि इस तरह अपने अवगुण छोड़ के) प्रभु का नाम रूपी धन मन में बसा सकते हैं। अगर हृदय शुद्ध होते हुए हमारी निंदा हो (अगर शुद्ध भावना से हम अपने अवगुण नश्र होते सुनें) तो निंदक हमारे मन को पवित्र करने में सहायता करता है।1।
</details>

<details><summary>दर्पण-पदार्थ</summary>

पद्अर्थ: माहि = में। होरै = रोकता है। लोरै = चाहता है। निंदकु = बुरा चितवने वाला।2।
</details>

<details><summary>दर्पण-भाषार्थ</summary>

अर्थ: (इसलिए) जो मनुष्य हमें भंडता है, वह हमारा मित्र है, क्योंकि हमारी तवज्जो अपने निंदक में रहती है (भाव, हम अपने निंदक की बात बड़े ध्यान से सुनते हैं)। (दरअसल) हमारा बुरा चितवने वाला मनुष्य वह है, जो हमारे ऐब नश्र होने से रोकता है। निंदक तो बल्कि ये चाहता है कि हमारा जीवन अच्छा बने।2।
</details>

<details><summary>दर्पण-पदार्थ</summary>

पद्अर्थ: उधारु = बचाव। सारु = श्रेष्ठ धन।3।
</details>

<details><summary>दर्पण-भाषार्थ</summary>

अर्थ: ज्यों-ज्यों हमारी निंदा होती है, त्यो-त्यों हमारे अंदर प्रभु का प्रेम प्यार पैदा होता है, क्योंकि हमारी निंदा हमें अवगुणों से बचाती है।  
सो, दास कबीर के लिए तो उसके अवगुणों का प्रचार सबसे बढ़िया बात है। पर (बिचारा) निंदक (सदा दूसरों के अवगुणों की बातें कर करके खुद उन अवगुणों में) डूब जाता है, और हम (अपने अवगुणों की चेतावनी से उनसे) बच निकलते हैं।3।20।71।
</details>

<details><summary>दर्पण-भाव</summary>

शब्द का भाव: अगर कोई मनुष्य ठंडे जिगरे से अपने ऐब नश्र (प्रचार) होते सुने, तो वह बल्कि इस तरह अपने अंदर से वह अवगुण ऐब दूर कर सकता है, और अपना जीवन पवित्र बना सकता है। पर, दूसरों के एैब फरोलने वाला अपने अंदर कभी ना झांकने के कारण खुद ही उन ऐबों में डूब जाता है। सो, परमात्मा की बंदगी वाले बंदे अपनी निंदा से घबराते नहीं हैं।71।
</details>

<details><summary>दर्पण-पदार्थ</summary>

पद्अर्थ: राजा राम = हे सब के मालिक प्रभु! ऐसा = ऐसे स्वभाव वाला, अनोखा सा। तरन = बेड़ी, जहाज। तरन तारन = सब जीवों को तारने के लिए जहाज।1। रहाउ।
</details>

<details><summary>दर्पण-भाषार्थ</summary>

अर्थ: हे सब के मालिक प्रभु! हे सब जीवों को तारने के समर्थ राम! हे सब में व्यापक प्रभु! तू किसी से डरता नहीं है; तेरा स्वभाव कुछ अनोखा है।1। रहाउ।
</details>

<details><summary>दर्पण-पदार्थ</summary>

पद्अर्थ: पतीआही = पतीज गया है, मान गया है कि तू ही तू है हम तूझसे अलग कुछ भी नहीं हैं।1
</details>

<details><summary>दर्पण-भाषार्थ</summary>

अर्थ: जब तक हम कुछ बनें फिरते हैं (भाव, अहम्-अहंकार करते हैं) तब तक (हे प्रभु!) तू हमारे अंदर प्रकट नहीं होता (अपना प्रकाश नहीं करता), पर जब अब तूने खुद (हममें) निवास किया है तो हमारे में वह पहले वाला अहंकार नहीं रहा। अब (हे प्रभु!) तूम और हम एक-रूप हो गए हैं, अब तुझे देख के हमारा मन मान गया है (कि तू ही तू है, तूझसे अलग हम कुछ भी नहीं हैं)।1।
</details>

<details><summary>दर्पण-पदार्थ</summary>

पद्अर्थ: बलु कैसा = कैसा बल हो सकता था? (भाव, हमारे अंदर आत्मिक बल नहीं था)। न खटाई = समाई नहीं है। हरि लई = छीन ली है।2।
</details>

<details><summary>दर्पण-भाषार्थ</summary>

अर्थ: (हे प्रभु!) जितने समय तक हम जीवों में अपनी अक्ल (का अहंकार) होता है तब तक हमारे में कोई आत्मिक बल नहीं होता (भाव, सहमे ही रहते हैं), पर अब (जब तू खुद हमारे में आ प्रगट हुआ है) हमें अपनी अकल और बल पे मान नहीं रहा।  
कबीर कहता है: (हे प्रभु!) तूने मेरी (अहंकार वाली) बुद्धि छीन ली है, अब वह बुद्धि बदल गई है (भाव, “मैं मैं’ छोड़ के “तू ही तू” करने वाली हो गई है, इस वास्ते मानव जन्म के उद्देश्य की) सिद्धि हासिल हो गई है।2।21।72।
</details>

<details><summary>दर्पण-भाव</summary>

शब्द का भाव: जब तलक मनुष्य के अंदर अहंकार है, प्रभु का प्रकाश नहीं हो सकता। जब वह खुद अंदर आ बसता है तो अहम् का नाश हो जाता है और अहम् को दूर करना ही मानव जनम का उद्देश्य है।72।
</details>

<details><summary>दर्पण-टिप्पनी</summary>

नोट: रविदास जी सोरठ में लिखते हैं;  
‘जब हम होते तब तू नाही अब तू ही मै नाही।’  
इस तुक को कबीर जी के इस शब्द के अंक नं: 1 की पहली तुक से मिलाएं। शब्दों की ये सांझ बा-सबब नहीं बन गई। कबीर और रविदास जी बनारस के रहने वाले थे, समकाली भी थे। हम-ख्याल होने के कारण दोनों आपस में मेल-जोल भी जरूर रखते होंगे।
</details>

<details><summary>दर्पण-पदार्थ</summary>

पद्अर्थ: खट = छह। नेम = (संस्कृत: नेमि) चक्र, पहिए का ऊपर वाला घेरा। खट नेम = छह जोगी-चक्र (देखें शब्द नं: 47; जोगी लोग शरीर के छह चक्र मानते हैं, प्राणयाम द्वारा प्राणों को नीचे वाले चक्र से खींच के ऊपर वाले चक्र में पहुँचाते हैं। पर इस शब्द में जोगियों के इन चक्रों की तरफ इशारा नहीं प्रतीत होता); पाँच तत्व और छेवाँ मन (शरीर की संरचना पाँच तत्वों से मानी जाती है, और जीव को जनम में लाने वाला इसका ‘मन’ ही मूल कारण है, क्योंकि मन की वासनाएं जीव को भटकाती फिरती हैं। सो, यहाँ ‘खट नेम’ से भाव है पाँच तत्व और छेवां मन)। कोठड़ी = शरीर रूपी छोटा सा घर। बांधी = बनाई। बसतु = चीज। अनूप = (अन+ऊप। ऊप = उपमा) जिसकी उपमा नहीं हो सकती, जिस जैसी और कोई चीज नहीं। बसतु अनूप = वह चीज जिस जैसी और कोई चीज बताई नहीं जा सकती, परमात्मा की अपनी ज्योति। बीच = (उस ‘कोठड़ी’) में। कुलफु = ताला। करते = करते हुए, बनाते हुए। बार न लाई = देर नहीं लगाई।1।
</details>

<details><summary>दर्पण-टिप्पनी</summary>

(शब्द ‘बार’ स्त्रीलिंग है, क्योंकि इसकी क्रिया ‘लाई’ भी स्त्रीलिंग है; सो इसका अर्थ ‘दरवाजे’ नहीं जचता)।
</details>

<details><summary>दर्पण-भाषार्थ</summary>

अर्थ: छह चक्र बना के (प्रभु ने) ये (मानव-शरीर रूपी) छोटा सा घर रच दिया है और (इस घर) में (अपनी आत्मिक ज्योति रूप) आश्चर्य वस्तु रख दी है; (इस घर की) ताला चाभी (प्रभु ने) प्राणों को ही बना दिया है, और (ये खेल) बनाते हुए वह देर नहीं लगाता।1।
</details>

<details><summary>दर्पण-पदार्थ</summary>

पद्अर्थ: मन = हे मन! रे भाई = हे भाई! रे भाई मन = हे प्यारे मन! गाफलु = बेपरवाह। मुसै घरु = घर को लूटता है। जाई = जा के।1। रहाउ।
</details>

<details><summary>दर्पण-भाषार्थ</summary>

अर्थ: (इस घर में रहने वाले) हे प्यारे मन! अब जागता रह, बेपरवाह हो के तूने (अब तक) जीवन व्यर्थ गवा लिया है; (जो कोई भी गाफ़िल होता है) चोर जा के उसका घर लूट लेता है।1। रहाउ।
</details>

<details><summary>दर्पण-पदार्थ</summary>

पद्अर्थ: पंच पहरूआ = पाँच पहरेदार, पाँच ज्ञान-इंद्रिय (आँख, कान, नाक, जीभ, चमड़ी, इन पाँचों के द्वारा बाहरी पदार्थों की खबर दिमाग में पहुँचती है। शरीर को किसी तरह का खतरा आता है, वह भी इनके द्वारा ही पता लगता है, पर किसी चस्के की ओर, किसी विकार की तरफ प्रेरणा भी इनके द्वारा ही होती है। आँखें अगर पराया रूप देखने के चस्के में फसी हुई हों तो नेक जीवन पर पहरा देने की जगह ये विकारों की ओर प्रेरित करेंगीं। इसी तरह बाकी के ज्ञानेन्द्रिये)। दर महि = शरीर रूपी छोटे से घर के दरवाजे पर। पतीआरा = एतबार, विश्वास। सुचेत चित होइ = होशियार हो के। उजारा = उजाला, निखार। लै उजारा = निखर आना। परगासु = प्रकाश।2।
</details>

<details><summary>दर्पण-भाषार्थ</summary>

अर्थ: (ये जो) पाँचों पहरेदार (इस घर के) दरवाजों पे रहते हैं, इनका कोई भरोसा नहीं। होशियार हो के रह और (मालिक को) याद रख तब (तेरे अंदर आत्मिक ज्योति का) प्रकाश निखर आएगा।2।
</details>

<details><summary>दर्पण-पदार्थ</summary>

पद्अर्थ: नउ घर = नौ गोलकें (दो कान, दो आँखें, दो नासिकाएं, मुंह, इन्द्रीय, गुदा; ये नौ ही रंध्र जो शरीर की क्रिया चला रहे हैं)। देखि = देख के। जु = जो। कामनि = जीव-स्त्री। नवै घर मूसे = जब नौ ही गोलकें ठगी जाती हैं, जब नौ ही घर वश में आ जाते हैं। दसवैं = दसवें घर में, दसवें द्वार में, दिमाग़ में (सोच विचार का काम मनुष्य के दिमाग़ को कुदरत ने सौंपा है, इसलिए इसे दसवाँ घर, दसवाँ द्वार कहा जाता है। जब तक शरीर की नौ गोलकें निरी शारीरिक क्रियाओं की ओर मन को लगाए रखती हैं, निरे संसारी कामों-धंधों में जोड़े रखती हैं, तब तक मनुष्य अपने आप को निरा शरीर ही समझे रखता है, निरे शरीर की परवरिश में मस्त रहता है, अंदर बसती आत्मिक ज्योति का ख्याल कभी नहीं आता।) ततु = अस्लियत, परमात्मा की ज्योति।3।
</details>

<details><summary>दर्पण-भाषार्थ</summary>

अर्थ: जो जीव-स्त्री (शरीर के) नौ घरों (नौ गोलकों दरवाजों, जो शरीर की क्रिया चलाने के लिए हैं) को देख के (अपने असल उद्देश्य से) रह जाती है, उसे (ज्योति रूप) आश्चर्य चीज (अंदर) नहीं मिलती (भाव, उसका ध्यान अंदर बसती आत्मिक ज्योति की ओर नहीं जाता)। कबीर कहता है जब ये नौ ही घर बस में आ जाते हैं, तो प्रभु की ज्योति दसवें घर में टिक जाती है (भाव, तब अंदर बसते प्रभु के अस्तित्व का विचार जीव को आता है, तभी तवज्जो प्रभु की याद में टिकती है)।3।22।73।
</details>

<details><summary>दर्पण-भाव</summary>

शब्द का भाव: काम-क्रोध आदि कोई विकार तब तक मनुष्य का जीवन बिगाड़ता रहता है, जब तक मनुष्य प्रभु की याद से गाफ़िल है। ये ज्ञान-इंद्रिय भी अन्य बुरी तरफ ही प्रेरित करती रहती हैं। नाम जपना ही एक ऐसी दाति है, जिसकी इनायत से आत्मिक जीवन विकारों की धुंध में से निकल के निखर के आता है।73।
</details>

<details><summary>दर्पण-पदार्थ</summary>

पद्अर्थ: माई = हे माँ! मोहि = मैंने। अवरु = और। न जानिओ = नहीं जाना, जीवन का आसरा नहीं समझा। अनानां = आन, अन्य, कोई और। सनकादि = सनक आदि, सनक आदि ब्रहमा के चारों पुत्र। जासु गुन = जिस के गुण। तासु = उस (प्रभु) में। प्रानानां = प्राण।1। रहाउ।
</details>

<details><summary>दर्पण-भाषार्थ</summary>

अर्थ: हे (मेरी) माँ! मैंने किसी और को (अपने जीवन का आसरा) नहीं समझा, (क्योंकि) मेरे प्राण (तो) उस (प्रभु) में बस रहे हैं जिसके गुण शिव और सनक आदि गाते हैं।1। रहाउ।
</details>

<details><summary>दर्पण-पदार्थ</summary>

पद्अर्थ: प्रगासु = प्रकाश। गंमति = पहुँचाया, दिया, बख्शा (संस्कृत: गम = जाना, पहुँचना। क्रिया ‘गम’ से ‘प्रेरणार्थक क्रिया’ गमय का अर्थ है पहुँचाना, देना, बख्शना)। गगन महि = आकाश में (भाव, दुनिया के पदार्थों में से उठ के उच्च मण्डलों में, प्रभु चरणों में)। धिआनानां = ध्यान (लग गया)। बिखै = विषौ। निज घरि = अपने घर में, अंदर ही। जानाना = जाना, जान लिया।1।
</details>

<details><summary>दर्पण-भाषार्थ</summary>

अर्थ: जब से सतिगुरु ने ऊँची सूझ बख्शी है, मेरे हृदय में, (मानो) प्रकाश हो गया है, और मेरा ध्यान ऊँचे मण्डलों में (भाव, प्रभु चरणों में) टिका रहता है। विषौ-विकार आदिक आत्मिक रोगों और सहम की जंजीरें टूट गई हैं, मुझे मन के अंदर ही सुख मिल गया है।1।
</details>

<details><summary>दर्पण-पदार्थ</summary>

पद्अर्थ: एकसु = एक (प्रभु) में ही। मति = बुद्धि। रति = प्यार, लगन। जानि = जान के, समझ के। मानि = मान के, पतीज के। मनहि = मन में। अनाना = आना, लाए। बसु = सुगंधि। मन बासन = मन की वासनाएं। तिआगि = त्याग के।2।
</details>

<details><summary>दर्पण-टिप्पनी</summary>

नोट: शब्द ‘तिआगि’ का अर्थ है ‘त्याग के’। शब्द ‘घटिओ’ व्याकरण के अनुसार ‘भूतकाल’ है, जैसे इसी ही शब्द के शब्द ‘जानिआ’, ‘बसिओ’ और प्रगटिओ’ हैं; घटिओ = कम हो गया, घट गया। जानिओ = जाना, जान लिया। बसिओ = बसा, बस गया। प्रगासिओ = प्रकाशित हुआ, चमक पड़ा। सो, शब्द ‘घटिओ’ का अर्थ ‘घटता घटता’ नहीं हो सकता। ना ही इसका अर्थ ‘घट में से’ हो सकता है; उस हालत में ये शब्द होने चाहिए था ‘घटहु’, जैसे ‘मनहु’ = मन से, मन में से। शब्द ‘तिआगि’ की तरह ही जीनि = जान के। मानि = मान के। काटि = काट के। भेटि = भेट के मिल के।
</details>

<details><summary>दर्पण-भाषार्थ</summary>

अर्थ: मेरी बुद्धि का प्यार एक प्रभु में ही बन गया है। एक प्रभु को (आसरा) समझ के (और उस में) पतीज के, मैं किसी और को अब मन में नहीं लगाता (भाव, किसी और की ओट नहीं देखता)। मन की वासनाएं त्याग के (मेरे अंदर जैसे) चंदन की सुगंधि पैदा हो गई है, (मेरे अंदर से) अहंकार कम हो गया है (भाव, मिट गया है)।2।
</details>

<details><summary>दर्पण-पदार्थ</summary>

पद्अर्थ: तसु = उस (मनुष्य के हृदय) में। प्रभू थानानां = प्रभु की जगह, प्रभु का निवास। मनि जाकै = जिस मनुष्य के मन में। करम प्रधान = (उच्च) कर्म प्रगट हो आए हैं। मथनाना = माथे पर।3।
</details>

<details><summary>दर्पण-भाषार्थ</summary>

अर्थ: जो मनुष्य ठाकुर का यश गाता है, प्रभु को ध्याता है, प्रभु का निवास उसके हृदय में हो जाता है। और, जिसके मन में प्रभु बस गया, उसके बड़े भाग्य समझो, उसके माथे पर ऊँचे लेख उभर आए (जानो)।3।
</details>

<details><summary>दर्पण-पदार्थ</summary>

पद्अर्थ: काटि = काट के, दूर करके। सकति = माया (का प्रभाव)। सिव सहजु = शिव की सहज अवस्था, परमात्मा का ज्ञान, प्रभु का प्रकाश। एकै एक = सिर्फ एक प्रभु में। गुर भेटि = गुरु को मिल के। भ्रमत रहे = भटकना दूर हो जाती है। मानानां = मान जाता है, पतीज जाता है।4।
</details>

<details><summary>दर्पण-भाषार्थ</summary>

अर्थ: माया का प्रभाव दूर करके, जब रूहानी ज्योति का प्रकाश हो गया, तो सदा सिर्फ एक प्रभु में ही मन लीन रहता है। कबीर कहता है, सतिगुरु को मिल के ऊँचा सुख प्राप्त होता है, भटकना समाप्त हो जाती है और मन (प्रभु में) रच जाता है।4।23।74।
</details>

<details><summary>दर्पण-टिप्पनी</summary>

नोट: इस शब्द की हरेक तुक के आखिरी शब्द का आखिरी अक्षर ‘ना’ सिर्फ पद-पूर्ति (तुक बंदी) के लिए है, ‘अर्थ’ करने में इसका कोई संबंध नहीं।
</details>

<details><summary>दर्पण-भाव</summary>

शब्द का भाव: सतिगुरु को मिल के जो मनुष्य प्रभु की याद में चित्त जोड़ता है, उसका मन विकारों की ओर से हट के प्रभु के देस की उड़ानें भरता है। वासना समाप्त हो जाने के कारण उसका जीवन पवित्र हो जाता है।74।
</details>

[[0340]]
<details open><summary>विश्वास-प्रस्तुतिः</summary>

रागु गउड़ी पूरबी बावन अखरी कबीर जीउ की
ੴ सतिनामु करता पुरखु गुरप्रसादि ॥
</details>

<details><summary>मूलम्</summary>

रागु गउड़ी पूरबी बावन अखरी कबीर जीउ की
ੴ सतिनामु करता पुरखु गुरप्रसादि ॥
</details>

<details><summary>दर्पण-पदार्थ</summary>

पद्अर्थ: बावन = 52, बावन। अखरी = अक्षरों वाली। बावन अखरी = बावन अक्षरों वाली वाणी। अक्षर = अक्षर। लोक त्रै = तीन लोकों में, सारे जगत में (वरते जा रहे हैं)। सभु कछु = (जगत का) सारा वरतारा। इन ही माहि = इन (बावन अक्षरों) में ही। ए अखर = ये बावन अक्षर (जिस से जगत का वरतारा निभ रहा है)। खिरि जाहिगे = नाश हो जाएंगे। ओइ अखर = वह अक्षर (जो ‘अनुभव’ अवस्था बयान कर सकें, जो परमात्मा के मिलाप की अवस्था बता सकें)।1।
</details>

<details><summary>दर्पण-भाषार्थ</summary>

अर्थ: बावन अक्षर (भाव, लिपियों के अक्षर) सारे जगत में (प्रयोग किए जा रहे हैं), जगत का सारा कामकाज इन (लिपियों के) अक्षरों से चल रहा है। पर ये अक्षर नाश हो जाएंगे (भाव, जैसे जगत नाशवान है, जगत में बरती जाने वाली हरेक चीज भी नाशवान है, और बोलियों, भाषाओं में बरते जाने वाले अक्षर भी नाशवान हैं)। अकाल-पुरख से मिलाप जिस शकल में अनुभव होता है, उसके बयान करने के लिए कोई अक्षर ऐसे नहीं हैं जो इन अक्षरों में आ सकें।1।
</details>

<details><summary>दर्पण-भाव</summary>

भाव: जगत के मेल मिलाप के बरतारे को तो अक्षरों के माध्यम से बयान किया जा सकता है, पर अकाल पुरख का मिलाप वर्णन से परे है।
</details>

<details><summary>दर्पण-पदार्थ</summary>

पद्अर्थ: आवा = आते हैं, बरते जाते हैं। जहा बोल = जहाँ वचन हैं, जो अवस्था बयान की जा सकती है। तह = उस अवस्था में। अबोल = (अ+बोल) वह अवस्था जो बयान नहीं हो सकती। न रहावा = नहीं रहता, हस्ती मिट जाती है। मधि = में। सोई = वही अकाल पुरख। जस = जैसा। तस = तैसा। लखै = बयान करता है। ओहु = परमात्मा।2।
</details>

<details><summary>दर्पण-भाषार्थ</summary>

अर्थ: जो वरतारा बयान किया जा सकता है, अक्षर (केवल) वहीं (ही) बरते जाते हैं; जो अवस्था बयान से परे है (भाव, जब अकाल-पुरख में लीनता होती है) वहाँ (बयान करने वाला) मन (खुद ही) नहीं रह जाता। जहाँ अक्षर प्रयोग किए जा सकते हैं (भाव, जो अवस्था बयान की जा सकती है) और जिस हालत का बयान नहीं हो सकता (भाव, परमात्मा में लीनता की अवस्था) - इन (दोनों) जगह परमात्मा खुद ही है और जैसा वह (परमात्मा) है वैसा (हू-ब-हू) कोई बयान नहीं कर सकता।2।
</details>

<details><summary>दर्पण-पदार्थ</summary>

पद्अर्थ: अलह = दुर्लभ, जो देखा नहीं जा सकता। लहउ = (अगर) मैं ढूँढ लूं। किआ कहउ = मैं क्या कहूँ? मुझसे बयान नहीं हो सकता। को = क्या? उपकार = भलाई। बटक = बोहड़, बरगद। जा को = जिस (अकाल-पुरख) का।3।
</details>

<details><summary>दर्पण-भाषार्थ</summary>

अर्थ: अगर वह दुर्लभ (परमात्मा) मैं ढूँढ भी लूँ तो मैं (उसका सही स्वरूप) बयान नहीं कर सकता; अगर (बयान) करूँ भी तो उसका किसी को लाभ नहीं हो सकता। (वैसे) जिस परमात्मा के ये तीनों लोक (भाव, सारा जगत) पसारा हैं, वह इसमें ऐसे व्यापक है जैसे बरगद (का पेड़) बीज में (और बीज, बोहड़ में) है।3।
</details>

<details><summary>दर्पण-पदार्थ</summary>

पद्अर्थ: अलह लहंता = दुर्लभ, ना मिलने वाले (अकाल-पुरख) को ढूँढते-ढूँढते। भेद छै = भेद का छय, दुबिधा का नाश। कछु कछु = कुछ कुछ, थोड़ा थोड़ा। भेद = भेद, सूझ। उलटि भेद = दुबिधा को उलटते हुए, दुविधा का नाश होने से। बेधिओ = बेधा गया। अभंग = (अ+भंग) जिसका नाश ना हो सके। अछेद = (अ+छेद) जो छेदा ना जा सके।4।
</details>

<details><summary>दर्पण-भाषार्थ</summary>

अर्थ: परमात्मा को मिलने का यत्न करते-करते (मेरी) दुविधा का नाश हो गया है, और (दुविधा का नाश होने से मैंने परमात्मा की) कुछ-कुछ रम्ज़ समझ ली है। दुविधा को उलटने से (मेरा) मन (परमात्मा में) छेदा (भेद दिया) गया है और मैंने उस अविनाशी व अभेदी प्रभु को प्राप्त कर लिया है।4।
</details>

<details><summary>दर्पण-पदार्थ</summary>

पद्अर्थ: तरीकति = मुसलमान फकीर रब को मिलने के राह के चार दर्जे मानते हैं: शरीयत, तरीकत, मारफत और हकीकत। तरीकत दूसरा दर्जा है जिसमें हृदय की पवित्रता के ढंग बताए गए हैं। कारने = वास्ते। कछूअ क = थोड़ा सा, थोड़ा बहुत, कुछ न कुछ। समझावन कारने = समझाने के लिए। मन समझावन कारने = मन को समझाने के लिए, मन में से भेद का छय करने के लिए, मन में से दुविधा मिटाने के लिए, मन को उच्च जीवन की सूझ देने के लिए।5।
</details>

<details><summary>दर्पण-भाषार्थ</summary>

अर्थ: (दुविधा को मिटा के प्रभु के चरणों में जुड़े रहने के लिए) मन को उच्च जीवन की सूझ देने के वास्ते (ऊँची) विचार वाली वाणी थोड़ी बहुत पढ़नी जरूरी है; तभी तो (अच्छा) मुसलमान उसे समझा जाता है जो तरीकत में लगा हो, और (अच्छा) हिन्दू उसे, जो वेद-पुराणों की खोज करता हो।5।
</details>

<details><summary>दर्पण-टिप्पनी</summary>

नोट: यहाँ तक कबीर जी प्रसंग सा बाँधते हैं कि परमात्मा के मिलाप की अवस्था शब्दों से बयान नहीं हो सकती। क्योंकि बयान करने वाला मन खुद ही आपना आप मिटा चुका होता है, और अगर उस मिलाप के आनंद को थोड़ा बहुत बयान करने का यत्न भी करे तो सुनने वाले को निरा सुन के उस आनंद की समझ नहीं आ सकती। हाँ, जो मन उस मेल-अवस्था में पहुँचने का प्रयत्न करता है, उसके अपने अंदर तबदीली आ जाती है, उसमें से मेर-तेर मिट जाती है; और इस अच्छे रास्ते की समझ आती है गुरु का ज्ञान प्राप्त करके, गुरु के बताए रास्तों को समझ के। गुरु के बताए वह रास्ते कौन से हैं? गुरु की बताई हुई वह विचार क्या है? इसका जिक्र कबीर जी अगली पउड़ियों में करते हैं।
</details>

<details><summary>दर्पण-पदार्थ</summary>

पद्अर्थ: ओअंकार = (ओअं+कार) एक रस हर जगह व्यापक परमात्मा। आदि = आदि, मूल, सबको बनाने वाला। मै जाना = मैं जानता हूँ, मैं (उस अमिट अविनाशी को) जानता हूँ। लिखि = लिखे, लिखता है, रचता है, पैदा करता है। अरु = और। मेटै = मिटा देता है, नाश कर देता है। ताहि = उस (व्यक्ति) को। जउ = अगर। लखै = समझ ले। सोई लखि = उस प्रभु को समझ के। मेटणा = नाश।6।
</details>

<details><summary>दर्पण-भाषार्थ</summary>

अर्थ: जो एक-रस सब जगह व्यापक परमात्मा सबको बनाने वाला है, मैं उसे अविनाशी समझता हूँ। और जिस व्याक्ति को वह प्रभु पैदा करता है और फिर मिटा देता है उसको मैं (परमात्मा के बराबर) नहीं मानता। अगर कोई मनुष्य उस सर्व-व्यापक परमात्मा को समझ ले (भाव, अपने अंदर अनुभव कर ले) तो उसे समझने से (उस मनुष्य की उस उच्च आत्मिक तवज्जो का) नाश नहीं होता।6।
</details>

<details><summary>दर्पण-टिप्पनी</summary>

नोट: सूरज उगने पर कमल का फूल खिलता है, और रात में चंद्रमा के चढ़ने पर बंद हो जाता है। कमल के फूल दिन में खिलते हैं और कलियां रात को खिलती हैं।
</details>

<details><summary>दर्पण-पदार्थ</summary>

पद्अर्थ: कका = ‘क’ अक्षर। किरणि = सूरज की किरण, ज्ञान रूप सूर्य की किरन। पावा = अगर मैं पा लूँ। कमल महि = हृदय रूपी कमल फूल में। ससि = चंद्रमा। बिगास = प्रकाश। ससि बिगास = चंद्रमा की चाँदनी। संपट = (संस्कृत: संपुट) ढक्कन से ढका हुआ डब्बा। संपट नही आवा = ढका हुआ डब्बा नहीं बन जाता, (खिला हुआ कमल फूल दुबारा) बंद नहीं होता। अरु = और। तहा = वहाँ, उस खिली हालत में, वहाँ जहाँ हृदय का कमल फूल खिला हुआ है। कुसम रसु = (खिले हुए) फूल का रस, (ज्ञान रूपी सूरज की किरन से खिले हुए हृदय रूपी कमल) फूल का आनंद। पावा = पा लूँ। अकह = (अ+कह) बयान से परे। अकह कहा = उसका बयान कथन से परे। कहि = कह के। का = क्या?।7।
</details>

<details><summary>दर्पण-भाषार्थ</summary>

अर्थ: अगर मैं (ज्ञान रूपी सूरज की) किरन (हृदय-रूपी) कमल फूल में टिका लूं, तो (माया रूपी) चंद्रमा की चाँदनी से, वह (खिला हुआ हृदय-फूल) (दुबारा) बंद नहीं हो सकता। और अगर कभी मैं उस खिली हुई हालत में (पहुँच के) (उस खिले हुए हृदय-रूप कमल) फूल का आनंद (भी) ले सकूँ, तो उसका बयान कथन से परे है। वह मैं कह के क्या समझ सकता हूँ?।7।
</details>

<details><summary>दर्पण-टिप्पनी</summary>

नोट: कई पेड़ों की टहनियां अंदर से खोखली हो जाती हैं और उनमें खाली-पोली जगह बन जाती हैं। इन खाली जगहों (खोड़) में पंछी रहने लगते हैं। पेट भरने के सारा दिन बाहर दूर-दूर उड़ते फिरते हैं, पर रात को दुबारा उसी ठिकाने पर आ टिकते हैं। ये मानव-शरीर मन को रहने के लिए खोड़ मिली हुई है, पर ये मन-पंछी माया के मोह के कारण हर समय बाहर ही भटकता फिरता है।
</details>

<details><summary>दर्पण-पदार्थ</summary>

पद्अर्थ: इहै मनु = ये मन जिसे ज्ञान किरण प्राप्त हो चुकी है। खोड़ि = अंतरात्मा रूपी खोड़ में, स्वै स्वरूप में, प्रभु चरणों में। आवा = आता हूँ। दह दिस = दसो दिशाओं में। न धावा = नहीं दौड़ता। खसमहि = पति प्रभु को। जाणि = जान के, पहचान के। खिमा आकर = क्ष्मा की खान, क्षमा का श्रोत, क्षमा के श्रोत परमात्मा में। रहै = टिका रहता है। निखिअउ = (नि+खिअउ। खिअउ = क्षय, नाश। नि = बिना) नाश रहित। अखै = (अ+खै) अ+क्षय,नाश रहित। पदु = दरजा, पदवी। लहै = हासल कर लेता है।8।
</details>

<details><summary>दर्पण-भाषार्थ</summary>

अर्थ: जब यह मन (-पंछी जिसे ज्ञान-किरण मिल चुकी है) स्वै-स्वरूप की खोड़ में (भाव, प्रभु चरणों में) आ टिकता है और इस घौंसले (भाव, प्रभु चरणों) को छोड़ के दसों दिशाओं में नहीं दौड़ता। पति प्रभु सब से सांझ डाल के क्षमा के श्रोत प्रभु में टिका रहता है, तो तब अविनाशी (प्रभु के साथ एक-रूप हो के) वह पदवी प्राप्त कर लेता है जो कभी नाश नहीं होती।8।
</details>

<details><summary>दर्पण-पदार्थ</summary>

पद्अर्थ: पछाना = (प्रभु को) पहचान लिया है, प्रभु से सांझ डाल ली है। न धरई काना = कान नहीं धरता, ध्यान से नहीं सुनता, आकर्षित नहीं करती। बिहंगम = (संस्कृत: विहंगम = a bird) पंछी, वह मनुष्य जो जगत में अपना निवास ऐसे समझता है जैसे पंछी किसी वृक्ष पर रात काट के सवेरे उड़ जाता है, उस वृक्ष से मोह नहीं पाल लेता। कतहि = किसी और तरफ। अगह = (अ+गह) ना पकड़ा जाने वाला, जिसे माया ग्रस नहीं सकती। गहै = पकड़ लेता है, अपने अंदर बसा लेता है। गहि = पकड़ के, अंदर बसा के। गगन = आकाश। गगन रहाई = आकाश में रहता है, मन = पंछी आकाश में उड़ानें भरता है, दसवें द्वार में टिका रहता है, बुद्धि ऊँची रहती है, तवज्जो प्रभु चरणों में रहती है।9।
</details>

<details><summary>दर्पण-भाषार्थ</summary>

अर्थ: जिस मनुष्य ने सतिगुरु की वाणी के माध्यम से परमात्मा से सांझ डाल ली है, उसे (प्रभु की महिमा के बिना) कोई और बात आकर्षित नहीं कर पाती। वह पक्षी (की तरह सदा निर्मोही) रहता है; कहीं भी भटकता नहीं; जिस प्रभु को जगत की माया ग्रस नहीं सकती, उसे वह अपने हृदय में बसा लेता है; हृदय में बसा के अपनी तवज्जो को प्रभु चरणों में टिकाए रखता है (जैसे चोग से पेट भर के पक्षी मौज में आ के ऊँची आकाश में उड़ानें भरता है)।9।
</details>

<details><summary>दर्पण-टिप्पनी</summary>

नोट: चील पेट भर के दूर ऊँचे आकाश में घंटों एक रस पंख बिखेर के उड़ानें भरती रहते हैं।
</details>

<details><summary>दर्पण-पदार्थ</summary>

पद्अर्थ: घटि = घट में, शरीर में, शरीर रूपी घड़े में। निमसै = निवास करता है, बसता है। सोई = वह (प्रभु) ही। घट फूटे = अगर (शरीर रूपी) घड़ा टूट जाए। घटि न होई = घटता नहीं, कम नहीं होता, प्रभु की हस्ती में कोई कमी नहीं आती, कोई घाटा नहीं पड़ता।
</details>

<details><summary>दर्पण-टिप्पनी</summary>

(नोट: पहली तुक में शब्द ‘घटि’ व्याकरण अनुसार ‘संज्ञा’ है, ‘अधिकरण कारक’ है; दूसरी तुक में ये शब्द ‘घटि’ शब्द ‘होई’ के साथ मिल के ‘क्रिया’ है)।
</details>

<details><summary>दर्पण-पदार्थ</summary>

पद्अर्थ: घाट = घाट, पत्तन, जहाँ से नाव वगैरा द्वारा दरिया को पार करते हैं। जउ = अगर, जब। पावा = पा लिया, ढूँढ लिया। अवघट = (संस्कृत: अवघट) खड्ड। घटु = (संस्कृत: घट) नदी का घाट (संस्कृत: घट जीवी = घाट पे रोजी कमाने वाला, मल्लाह)। कत = कहाँ? धावा = दौड़ता है, धावत है। कत धावा = कहाँ दौड़ता है? (भाव) कहीं नहीं भटकता।10।
</details>

<details><summary>दर्पण-भाषार्थ</summary>

अर्थ: हरेक शरीर में वह प्रभु ही बसता है। अगर कोई शरीर (-रूपी घड़ा) टूट जाए तो कभी प्रभु के अस्तित्व में कोई घाटा नहीं पड़ता। जब (कोई जीव) इस शरीर के अंदर ही (संसार समुंदर से पार लांघने के लिए) पत्तन तलाश लेता है, तो इस घाट (पत्तन) को छोड़ के वह खड्डों में कहीं नहीं भटकता फिरता।10।
</details>

<details><summary>दर्पण-पदार्थ</summary>

पद्अर्थ: निग्रहि = (संस्कृत: नि+ग्रहि; ग्रह = पकड़ना; निग्रह = अच्छी तरह पकड़ना, बस में लाना) अच्छी तरह पकड़ो, (मन को) बस में ले आओ, इंद्रियों को रोको। सनेहु = प्रेम, प्यार। संदेह = शक, सिदक हीनता। निरवारो = दूर करो। नाही देखि = ये देख के कि ये काम नहीं हो सकता। देखि = देख के। परम = सब से बड़ी।11।
</details>

<details><summary>दर्पण-भाषार्थ</summary>

अर्थ: (हे भाई! अपनी इंद्रियों को) अच्छी तरह रोक, (प्रभु से) प्यार बना, और सिदक-हीनता दूर कर। (ये काम मुश्किल जरूर है, पर) ये सोच के कि ये काम नहीं हो सकता (इस काम से) भागना नहीं चाहिए- (बस) सबसे बड़ी अकल (की बात) यही है।11।
</details>

<details><summary>दर्पण-पदार्थ</summary>

पद्अर्थ: रचित = रचा हुआ (जगत), बनाया हुआ। चित्र = तसवीर। तजि = छोड़ के। चेतहु = चेते राखो, याद करो। चितकारी = चित्रकार, तस्वीर को बनाने वाला। बचित्र = (संस्कृत: विचित्र) रंगा रंग की, बहुत सुंदर, हैरान कर देने वाली, मोह लेने वाली। अवझेरा = झमेला। चितेरा = चित्र बनाने वाला।12।
</details>

<details><summary>दर्पण-भाषार्थ</summary>

अर्थ: (प्रभु का) बनाया हुआ ये जगत (मानो) एक बहुत बड़ी तस्वीर है। (हे भाई!) इस तस्वीर के (के मोह को) छोड़ के तस्वीर बनाने वाले को याद रख; (क्योंकि बड़ा) झमेला ये है कि यह (संसार-रूपी) तस्वीर मन को मोह लेने वाली है। (सो, इस मोह से बचने के लिए) तस्वीर (का ख्याल) छोड़ के तस्वीर को बनाने वाले में अपना चित्त परो के रख।12।
</details>

<details><summary>दर्पण-पदार्थ</summary>

पद्अर्थ: छत्रपति = छत्र का मालिक, जिसके सिर पर छत्र झूल रहा है, राजा, बादशाह। इहै पासा = इसी के पास ही। छकि = (संस्कृत: शक = तगड़ा होना। शक्ति = ताकत) तगड़ा हो के, उद्यम से। कि न = क्यूँ नहीं? तउ = तुझे। छिनु छिनु = हर पल, हर समय। ताहि = उसे। कत = कहाँ? आपु = अपने आप को।13।
</details>

<details><summary>दर्पण-भाषार्थ</summary>

अर्थ: (हे मेरे मन! और) उम्मीदें छोड़ के तगड़ा हो के क्यूँ तू इस (चित्रकार प्रभु) के पास नहीं रहता जो (सबका) बादशाह है? हे मन! मैं तुझे हर समय समझाता हूँ कि उस (चित्रकार) को भुला के कहाँ (उसके बनाए हुए चित्र में) तू अपने आप को जकड़ रहा है।13।
</details>

<details><summary>दर्पण-पदार्थ</summary>

पद्अर्थ: जउ = जब, अगर। जरावै = जलावे, जलाता है। जीवत = जीते जी, माया में रहते हुए ही। जारि = जला के। जुगति = जीने की विधि। अस पर = हमारा और पराया, अपना पराया। जरि = जला के। जाइ = जा के, पहुँच के, उच्च अवस्था में पहुँच के। उजारउ = उजाला, रोशनी, प्रकाश। लहै = ढूँढ लेता है, प्राप्त कर लेता है। जरि रहै = जर के रहता है, अपने दायरे में रहता है।14।
</details>

<details><summary>दर्पण-भाषार्थ</summary>

अर्थ: जब (कोई जीव) माया में रहता हुआ ही शरीर (की वासनाएं) जला लेता है, वह मनुष्य जवानी (का मद) जला के जीने की (सही) विधि सीख लेता है। जब मनुष्य अपने (धन के अहंकार) को और पराई (दौलत की आस) को जला के अपने दायरे में रहता है, तब उच्च आत्मिक अवस्था में पहुँच के प्रभु की ज्योति का प्रकाश प्राप्त करता है।14।
</details>

[[0341]]
<details><summary>दर्पण-पदार्थ</summary>

पद्अर्थ: जाना = जाना, समझा, सीखा। उरझि जाना = उलझना ही जाना, (जिसने) फंसना ही सीखा। सुरझि नहीं जाना = सुलझना नहीं सीखा, जाल में से निकलना नहीं सीखा। रहिओ झझकि = (वह) झिझकता ही रहा, संसा में ही पड़ा रहा, अनिर्णायक अवस्था में ही फसा रहा। परवाना = स्वीकार। कत = कहाँ? किस अर्थ? झखि झखि = झाख झाख के, भटक भटक के, खप खप के। समझावा = समझाता रहा। झगरु = बहस ही मिली, बहस करने की आदत ही बनी रही, चर्चा करने का स्वभाव बन गया।15।
</details>

<details><summary>दर्पण-भाषार्थ</summary>

अर्थ: जिस मनुष्य ने (चर्चा आदि में पड़ कर निकम्मी) उलझनों में ही फंसना सीखा, उलझनों में से निकलने की विधि नहीं सीखी, वह (सारी उम्र) शंकाओं में ही पड़ा रहा, (उसका जीवन) स्वीकार ना हो सका। बहस कर करके और लोगों को समझाने का क्या लाभ? चर्चा करते-करते खुद को तो निरी चर्चा करने का ही स्वभाव पड़ गया।15।
</details>

<details><summary>दर्पण-पदार्थ</summary>

पद्अर्थ: निकटि = नजदीक। जु = जो (प्रभु)। घट = हृदय। रहिओ = रहता है। तजि = छोड़ के। कहा जाइ = कहाँ जाता है? जा कारणि = जिस (को मिलने) की खातिर। नेरउ = नजदीक ही। पाइअउ = ढूँढ लिया है।16।
</details>

<details><summary>दर्पण-भाषार्थ</summary>

अर्थ: (हे भाई!) जो प्रभु नजदीक बस रहा है, जो हृदय में बस रहा है, उसको छोड़ के दूर कहाँ जाता है? (जिस प्रभु को) मिलने की खातिर (हमने सारा) जगत तलाशा था, उसे नजदीक ही (अपने अंदर ही) पा लिया है।16।
</details>

<details><summary>दर्पण-पदार्थ</summary>

पद्अर्थ: टटा = ‘ट’ अक्षर। बिकट = (संस्कृत: विकट) बिखड़ा, मुश्किल। घाट = पत्तन। घट माही = हृदय में ही। कपाट = किवाड़, माया के मोह के पर्दे। खोलि = खोल के। महलि = महल में, प्रभु की हजूरी में। कि न = क्यूँ नही।? देखि = देख के। टलि = टल के, डोल के, भटकना में पड़ के। कतहि = किस और जगह? लपटि रहै = लिपटे रहते हैं, चिपके रहते हैं, जुड़े रहते हैं। परचउ = (संस्कृत: परिचय) सांझ, प्यार।17।
</details>

<details><summary>दर्पण-भाषार्थ</summary>

अर्थ: (प्रभु के महल में पहुँचाने वाला) मुश्किल घाट है (पर वह घाट) हृदय में ही है। (हे भाई! माया के मोह वाले) किवाड़ खोल के तू प्रभु की हजूरी में क्यूं नहीं पहुँचता? (जिस मनुष्य ने हृदय में ही) सदा स्थिर रहने वाले प्रभु का दीदार कर लिया है, वह डोल के किसी और तरफ नहीं जाता, वह (प्रभु चरणों से) सांझ पा लेता है।17।
</details>

<details><summary>दर्पण-पदार्थ</summary>

पद्अर्थ: इहै = यह माया। दूरि = दूर से (देखने पर)। ठगनीरा = (नीर = जल) ठगने वाली पानी, भुलेखे में डालने वाला पानी, वह रेत जो दूर से भुलेखे से पानी प्रतीत होती है, मरीचिका, मृगतृष्णा। नीठि = (संस्कृत: निरीक्ष) ध् लगा के, ध्यान से देख के। नीठि नीठि = अच्छी तरह ध्यान लगा के। कीआ = बना लिया है। धीरा = धीरज वाला, टिके रहने वाला। जिनि ठगि = जिस ठग ने। खावा = खा लिया, फसा लिया। ठगिआ = ठगा, काबू किया। ठउर = ठिकाने पे।18।
</details>

<details><summary>दर्पण-भाषार्थ</summary>

अर्थ: ये माया ऐसे है जैसा दूर से देखी हुई रेत जो पानी प्रतीत होती है। सो मैंने ध्यान से (इस माया की अस्लियत) देख के मन को धैर्यवान बना लिया है (भाव, मन को इसके पीछे दौड़ने से बचा लिया है)। जिस (मायावी मोह रूपी) ठग ने सारे जगत को भुलेखे में डाल दिया है, सारे जगत को अपने वश में कर लिया है, उस (मोह-) ठग को काबू करके मेरा मन ठिकाने पर आ गया है।18।
</details>

<details><summary>दर्पण-टिप्पनी</summary>

नोट: दूर से तपते रेत को देख के इसको पानी समझ के मृग (हिरन) उस पानी की ओर दौड़ता है। वह रेत की चमक दूर होने की वजह से ऐसे प्रतीत होती है जैसे पानी अभी और परे है। प्यासा हिरन इस प्रतीत होते पानी की खातिर ही दौड़-दौड़ के प्राण दे देता है। हिरन की तरह ही जीव माया के पीछे दौड़-दौड़ के सारा जीवन व्यर्थ गवा देता है।
</details>

<details><summary>दर्पण-पदार्थ</summary>

पद्अर्थ: उपजे = पैदा हो जाए। जाई = दूर हो जाता है। ता डर महि = उस डर में। रहिआ समाई = समाए रहा, लीन हो जाता है, समाप्त हो जाता है। जउ = अगर। डर डरै = (परमात्मा के) डर से डरता रहे, प्रभु का डर हृदय में ना टिकने दे। त फिरि = तो दुबारा। डरु लागै = संसारिक डर आ चिपकता है। निडरु = निर्भय। डरु उर होइ = हृदय का जो भी डर हो। उर = हृदय।19।
</details>

<details><summary>दर्पण-भाषार्थ</summary>

अर्थ: अगर परमात्मा का डर (भाव, अदब-सत्कार) मनुष्य के हृदय में पैदा हो जाए तो (दुनिया वाला) डर (दिल से) दूर हो जाता है और उस डर में दुनिया वाला डर समाप्त हो जाता है। पर अगर मनुष्य प्रभु का डर मन में ना बसाए तो (दुनिया वाला) डर दुबारा आ चिपकता है। (और प्रभु का डर दिल में बसा के जो मनुष्य) निर्भय हो गया, उसके मन का जो भी सहम है, सब भाग जाता है।19।
</details>

<details><summary>दर्पण-पदार्थ</summary>

पद्अर्थ: ढिग = नजदीक (ही)। कत आना = कहां, और जगह? ढहि गए = थक गए हैं। पराना = प्राण, जिंद। चढ़ि = चढ़ के। सुमेरि = सुमेर पर्वत पे। ढूढि = ढूँढ के। आवा = आ गया। जिह = जिस परमात्मा ने। गढ़ु = (शरीर रूपी) गढ़, किला। गढ़िओ = बनाया है। सु = वह प्रभु। गढ़ महि = (शरीर रूपी) किले में। पावा = ढूँढ लिया।20।
</details>

<details><summary>दर्पण-भाषार्थ</summary>

अर्थ: (हे भाई! परमात्मा तो तेरे) नजदीक ही है, तू (उसे बाहर) और कहाँ ढूँढता है? (बाहर) ढूँढते-ढूँढते तेरे प्राण भी थक गए हैं। सुमेर पर्वत पे (भी) चढ़ के और (परमात्मा को वहाँ) ढूँढ-ढूँढ के जब मनुष्य (अपने शरीर में) आता है (भाव, जब अपने अंदर ही झांकता है), तो वह प्रभु इस (शरीर रूपी) किले में ही मिल जाता है जिसने ये शरीर किला बनाया है।20।
</details>

<details><summary>दर्पण-टिप्पनी</summary>

नोट: ‘सुमेर पर चढ़ के’ का भाव है ‘पहाड़ों की चोटियों पे, पहाड़ों की गुफाओं में बैठ के, प्राणयाम द्वारा समाधियां लगा के’।
</details>

<details><summary>दर्पण-पदार्थ</summary>

पद्अर्थ: रणि = रण में, रणभूमि में (जहाँ काम आदि से मनुष्य की जंग होती रहती है)। रूतउ = व्यस्त हुआ। नेही = (संस्कृत: नह, नेहण लेना, वश में कर लेना) विकारों को वश में कर लेने की सामर्थ्य, दृढ़ता, धीरज। निवै = निवता है, झुकता है। ना फुनि = ना ही। संचरै = (संस्कृत: सं+चरै = संग चलता है) मेल करता है। धंनि = धन्य, मुबारक, भाग्यशाली। ताही को = उसी (मनुष्य) का ही। गणै = (जगत) गिनता है। एकहि = एक (मन को)। तजि जाइ = छोड़ देता है। घणे = बहुतों को (भाव, विकारों) को।21।
</details>

<details><summary>दर्पण-भाषार्थ</summary>

अर्थ: (जगत रूपी इस) रणभूमि में (विकारों के साथ युद्ध में) व्यस्त जो मनुष्य विकारों को वश में करने की सामर्थ्य प्राप्त कर लेता है जो (विकारों के आगे) ना झुकता है, ना ही (उनसे) मेल करता है, जगत उसी मनुष्य के जीवन को भाग्यशाली गिनता है, क्योंकि वह मनुष्य (अपने) एक मन को मारता है और बहुत सारे (विकारों) को छोड़ देता है।21।
</details>

<details><summary>दर्पण-पदार्थ</summary>

पद्अर्थ: अतर = (अ+तर) जो तैरा ना जा सके, जिसमें से पार लांघना बहुत मुश्किल है (संसार एक एसा बेअंत समुंदर है जिस में विकारों की लहरें चल रही हैं और मानव जीवन की कमजोर सी बेड़ी को हर समय इन लहरों में डूबने का खतरा बना रहता है)। तन = शरीर, ज्ञान इंद्रियां। त्रिभवण माहि = तीन भवनों में, सारे जगत में, दुनिया के पदार्थों में।22।
</details>

<details><summary>दर्पण-भाषार्थ</summary>

अर्थ: ये जगत एक ऐसा समुंदर है जिसे तैरना मुश्किल है, जिसमें से पार लांघा नहीं जा सकता (तब तक जब तक) आँख, कान, नाक आदि ज्ञानेंद्रियां दुनियां (के रसों) में डूबी रहती हैं; पर जब संसार (के रस) शरीर के अंदर ही मिट जाते हैं (भाव, मनुष्य की इंद्रियों को आकर्षित करने में असफल हो जाते हैं), तब (जीव की) आत्मा (प्रभु की) ज्योति में मिल जाती है, तब सदा स्थिर रहने वाला परमात्मा मिल जाता है।22।
</details>

<details><summary>दर्पण-पदार्थ</summary>

पद्अर्थ: अथाह = (अ+थाह। थाह = गहराई, हाथ) जिसकी गहराई ना नापी जा सके। ओहु = वह प्रभु। इहु = ये मन। थिरु न रहावा = टिका नहीं रहता। थलि = थल में, जमीन पर। थाभह बिनु = खम्भों के बिना। मंदिरु = घर, मकान। थंभै = थंमता है, सहारा देता है, खड़ा करता है। थेड़ै थलि = थोड़ी जमीन में, थोड़ी सी उम्र में। थानक = स्थानक, शहर (भाव, बड़े-बड़े पसारे)।23।
</details>

<details><summary>दर्पण-भाषार्थ</summary>

अर्थ: (मनुष्य का मन) अथाह परमात्मा की थाह नहीं पा सकता (क्योंकि, एक तरफ तो) वह प्रभु बेअंत गहरा है (और, दूसरी तरफ, मनुष्य का) ये मन कभी टिक के नहीं रहता (भाव, कभी प्रभु चरणों मेंजुड़ने का उद्यम ही नहीं करता)। ये मन थोड़ी जितनी (मिली) जमीन में (कई) नगर (बनाने) आरम्भ कर देता है (भाव, थोड़ी जितनी मिली उम्र में कई पसारे पसार बैठता है); और इसके ये सारे पसारे पसारने व्यर्थ के काम हैं, ये (मानो) खम्भों (दीवारों) के बिना ही घर का निर्माण कर रहा है।23।
</details>

<details><summary>दर्पण-पदार्थ</summary>

पद्अर्थ: देखि = (संस्कृत: दृश्य) जो देखने में आ रहा है। जु = जो। जस अदेखि = जो अदृश्य है, जो आँखों से नहीं दिखता। तस = उस (प्रभु) को। राखि बिचारा = अपने विचारों में रख, उसमें तवज्जो जोड़। दसवै दुआरि = दसवें दर में। कूँजी = (भाव) गुरु, गुरवाणी।24।
</details>

<details><summary>दर्पण-टिप्पनी</summary>

नोट: दो आँखे, दो कान, दो नासिकाएं, एक मुंह, इंद्री, गुदा; ये नौ गोलकें, शरीर के नौ दरवाजे शरीर की स्थूल क्रिया निभाते हैं। इनके अलावा मानव शरीर का एक और दरवाजा भी माना गया है, वह है मनुष्य का दिमाग़, जो विचार केन्द्र है।  
नोट: माया में ग्रसे मनुष्य का दिमाग़ सदा माया ही की बातें सोचता है; परमात्मा की तरफ से उसे, मानो, ताला सा लगा रहता है; माया की ललक दसवाँ द्वार को ताला है, सतिगुरु की वाणी इस ताले को खोलती है, और मन माया के असर से निकल के प्रभु की याद में जुड़ता है।
</details>

<details><summary>दर्पण-भाषार्थ</summary>

अर्थ: जो ये संसार (इन आँखों से) दिखाई दे रहा है, ये सारा नाशवान है, (हे भाई!) तू सदा प्रभु में तवज्जो जोड़, जो (इन आँखों से) दिखाई नहीं देता (भाव, जो दिखाई देते त्रिगुणी संसार से अलग भी है)। पर, उस दयाल प्रभु का दीदार तभी किया जा सकता है, जब (गुरबाणी-रूपी) कूँजी दसवें द्वार में लगाएं (भाव, जब मन को सतिगुरु की वाणी के साथ जोड़ें)।24।
</details>

<details><summary>दर्पण-पदार्थ</summary>

पद्अर्थ: उरध = ऊध्र्व, ऊँचा (भाव, परमात्मा)।
</details>

<details><summary>दर्पण-टिप्पनी</summary>

(नोट: 'अरधहि' संस्कृत शब्द है ‘अर्ध’, इसका अर्थ है ‘आधा’, पर यहाँ ये अर्थ मेल नहीं खाता। संस्कृत शब्द ‘ऊध्र्व’, जिसका अर्थ है ‘ऊँचा’, के मुकाबले शब्द है ‘अधह’ इसका अर्थ है ‘नीचा’; इसी ही शब्द से बना है ‘अधोगती’। इस बंद में भी शब्द ‘अरधहि’ संस्कृत शब्द ‘अधह’ की जगह ही है) नीचे का, नीचा, निम्न विचारों में रहने वाली (भाव, जीवात्मा)।
</details>

<details><summary>दर्पण-पदार्थ</summary>

निबेरा = फैसला, खात्मा, जनम मरण का खात्मा। उरधह मंझि = उच्च प्रभु में। बसेरा = निवास। अरधहि छाडि = नीची अवस्था को छोड़ के। जउ = जब। उरध आवा = उच्च अवस्था में पहुँचता है।25।
</details>

<details><summary>दर्पण-भाषार्थ</summary>

अर्थ: जब जीवात्मा का निवास परमात्मा में होता है (भाव, जब जीव प्रभु चरणों में जुड़ता है), तो प्रभु से (एक रूप) हो के ही जीव (के जनम-मरण) का खात्मा होता है। (जीवात्मा और परमात्मा की दूरी खत्म हो जाती है)। जब जीव निचली अवस्था को (भाव, माया के मोह को) छोड़ के उच्च अवस्था में पहुँचता है तो जीव को परमात्मा मिल जाता है, और इसे (असल) सुख प्राप्त हो जाता है।25।
</details>

<details><summary>दर्पण-पदार्थ</summary>

पद्अर्थ: निसि = रात। निरखत = (संस्कृत: निरीक्षत) देखते हुए, देखते हुए, तलाशते हुए, इन्तजार करते हुए। जाई = गुजरता है। नैन = आँखें। रतवाई = रंगे हुए, मतवाले, प्रेमी। जाइ पावा = जा के पा लिया, आखिर मिल गया, दीदार कर लिया। निरखहि = (संस्कृत: निरीक्षक् को), तलाश करने वाले को, दर्शनों की चाहत रखने वाले को। निरख = (सं: निरीक्ष्) जिसे देखते हैं, जिसकी तलाश की जाती है, वह प्रभु जिसके दीदार का इन्तजार जीव को लगा रहता है।26।
</details>

<details><summary>दर्पण-भाषार्थ</summary>

अर्थ: (जिस जीव के) दिन रात (भाव, सारा समय) (प्रभु के दीदार का) इन्तजार करते गुजरता है, देखते हुए (भाव, दीदार की लगन में ही) उसके नेत्र (प्रभु दीदार के लिए) मतवाले हो जाते हैं। दीदार की तमन्ना करते-करते जब आखिर दीदार होता है तो वह ईष्ट प्रभु के दर्शनों की चाहत रखने वाले (अपने प्रेमी) को अपने साथ मिला लेता है।26।
</details>

<details><summary>दर्पण-पदार्थ</summary>

पद्अर्थ: अपर = (अ+पर, संस्कृत: नास्ति परों यस्मात्) जिससे परे और कोई नहीं, जिससे बड़ा और कोई नहीं। पारु = परला छोर, अंत। पावा = पाया। परचउ = (सं: परिचय) प्यार, सांझ। निग्रह करई = रोक लेता है। निरवरई = निवार देता है, दूर कर देता है। परम जोति = वह प्रकाश जो सब से ऊँचा है, सबको रोशनी देने वाली ज्योति।27।
</details>

<details><summary>दर्पण-भाषार्थ</summary>

अर्थ: परमात्मा सबसे बड़ा है, उसका किसी ने अंत नहीं पाया। जिस जीव ने रोशनी के श्रोत प्रभु से प्यार जोड़ा है, वह अपनी पाँचों ही ज्ञानेंद्रियों को (इस प्रकार) वश में कर लेता है कि वह जीव पाप और पुण्य दोनों को दूर कर देता है (भाव, पाँचों ज्ञानेंद्रियों को वह इस तरह पूर्ण तौर पर काबू करता हैकि उसको अपने कामों के बारे में ये सोचने की जरूरत नहीं रहती कि मैं जो काम करता हूँ ये पाप है अथवा पुण्य। सहज ही उसका हरेक काम कामादिक विकारों से बरी होता है)।27।
</details>

<details><summary>दर्पण-पदार्थ</summary>

पद्अर्थ: बिनु फूलह = फूले बिना, अगर जीव फूलना छोड़ दे, अगर जीव अपने शरीर पर फूलना छोड़ दे, अगर अपने आप पर मान करना त्याग दे, अगर जीव देह-अध्यास छोड़ दे। फलु = (मानव जनम का) फल, वह पदार्थ जिसकी खातिर मानव जनम मिला है, परमात्मा के नाम की सूझ। फंक = छोटी सी फाड़ी, थोड़ा सा हिस्सा। ता फल फंक = उस फल की छोटी सी फाड़ी, उस रूहानी सूझ का थोड़ा सी झलक। जउ = अगर। लखै = समझ ले। दूणि = दून, दो पहाड़ों के बीच का मैदानी इलाका, जनम और मरन का चक्कर। परई = पड़ता है। फंक = (ज्ञान की) थोड़ी सी झलक। सभै तन = सारे शरीरों को, सारा ही देह अध्यास, सारा ही शारीरिक मोह। फारै = फाड़ता है, नाश कर देता है।28।
</details>

<details><summary>दर्पण-भाषार्थ</summary>

अर्थ: अगर जीव अपने आप पर गुमान छोड़ दे, तो इसे (नाम-पदार्थ रूपी वह) फल प्राप्त हो जाता है (जिसकी खातिर मानव जनम मिला है)। और, अगर कोई उस रूहानी सूझ का रत्ती भर भी झलक समझ ले, और अगर उस झलक को विचारे, तो वह जनम-मरन के गड्ढे में नहीं गिरता। (क्योंकि) ईश्वरीय सूझ की वह छोटी सी चमक भी उसके देह-अध्यास (स्वै पर गुमान) को पूरे तौर पर खत्म कर देती है।28।
</details>

<details><summary>दर्पण-पदार्थ</summary>

पद्अर्थ: बिंदहि = (पानी की) बूँद में। बिंद = पानी की बूँद। मिलावा = मिल गई। बिंदहि = बिंद मात्र, निमख मात्र, थोड़े से समय के लिए भी। बिंदि = बिंद के, जान के, सांझ डाल के। (संस्कृत: विन्दति = जानता है)। बंदउ = बंदा, गुलाम, सेवक। होइ = हो के, बन के। गहै = ग्रहण करता है, पकड़ लेता है, प्रेम से करता है। बंदक = (संस्कृत: वंदक, वंदना करने वाला) स्तुति करने वाला, महिमा करने वाला, ढाढी। बंध = जकड़, जंजीर। सुधि = सूझ, समझ। बंध सुधि = बंदों की सूझ, (माया के मोह के) जंजीरों की समझ। लहै = ढूँढ लेता है।29।
</details>

<details><summary>दर्पण-भाषार्थ</summary>

अर्थ: (जैसे पानी की) बूंद में (पानी की) बूंद मिल जाती है, (और, फिर अलग नहीं हो सकती, वैसे ही प्रभु से) निमख मात्र भी सांझ डाल के (जीव प्रभु से) विछुड़ नहीं सकता (क्योंकि जो मनुष्य प्रभु का) सेवक बन के प्रेम से (प्रभु की) भक्ति करता है, वह (प्रभु के दर का) ढाढी बन के (माया के मोह की) जंजीरों का भेद पा लेता है (और इनके धोखे में नहीं आता)।29।
</details>

[[0342]]
<details><summary>दर्पण-पदार्थ</summary>

पद्अर्थ: भेदहि = भेद को, (प्रभु से बनी हुई) दूरी को। भेदि = छेद के, समाप्त करके। मिलावा = मिला लिया, प्रभु से अपने आप को जोड़ लिया। अब = अब, उस याद की इनायत से। भानि = तोड़ के, दूर करके। भरोसउ = भरोसा, श्रद्धा, ये यकीन कि प्रभु मेरे अंग-संग है। भेदु = भेद, राज़, गुझी बात। भइआ = (प्रगट) हुआ। भूपति = (भू+पति, धरती का पति), सृष्टि का मालिक प्रभु। पहिचानिआ = पहचान लिया, सांझ बना ली।30।
</details>

<details><summary>दर्पण-भाषार्थ</summary>

अर्थ: जो मनुष्य (प्रभु से बनी हुई) दूरी को समाप्त करके (अपने मन को प्रभु की याद में) जोड़ता है, उस याद की इनायत से (सांसारिक) डर दूर करने से उसे प्रभु में श्रद्धा बन जाती है। जो परमात्मा सारे जगत में व्यापक है, उसे वह अपने अंदर बसता जान लेता है, (और ज्यों-ज्यों) ये राज उसे खुलता है (कि अंदर-बाहर हर जगह प्रभु बस रहा है) वह सृष्टि के मालिक-प्रभु से (यादों की) सांझ डाल लेता है।30।
</details>

<details><summary>दर्पण-पदार्थ</summary>

पद्अर्थ: मूल = आदि, जगत का मूल, सारे जगत को पैदा करने वाला। गहिआ = पकड़ा, मन में बसाने से। मानै = मानता है, पतीजता है, टिक जाता है, भटकने से हट जाता है। मरम = भेत। मरमी = भेती, वाकफ। मरमी होइ = जो कोई भेती हो जाता है, जो जीव ये भेद पा लेता है (कि प्रभु में जुड़ने से मन भटकने से हट जाता है)। सु = वह जीव। मन कउ = मन को, मन की दौड़ भाग को। मत कोइ बिमलावै = कोई देर ना करे। मगन = मस्त। सचु = सदा सिथर रहने वाला प्रभु। पावै = पा लेता है। तै = और।31।
</details>

<details><summary>दर्पण-भाषार्थ</summary>

अर्थ: अगर जगत के मूल प्रभु को अपने मन में बसा लें, तो मन भटकने से हट जाता है। जो जीव ये भेद पा लेता है (कि प्रभु चरणों में टिकने से मन टिक जाता है) वह जीव मन (की दौड़ भाग) को समझ लेता है। (सो,) अगर मन (प्रभु चरणों में) जुड़ने लगे तो कोई (इस नेक काम में) देर ना करे; (क्योंकि, प्रभु चरणों में जुड़ने की इनायत से) मन (प्रभु में) लीन हो जाता है, और उस सदा स्थिर रहने वाले प्रभु को प्राप्त कर लेता है।31।
</details>

<details><summary>दर्पण-पदार्थ</summary>

पद्अर्थ: सिउ = साथ। काजु = (असल) काम। साधे = साधने से, वश में करने से। सिधि = सफलता, उस ‘काज’ की सफलता जिस वास्ते जीव जगत में आया है। मन ही मन सिउ = मन से ही, मन से ही, पूरी तरह मन से ही (काम है)। मन सा = मन जैसा।32।
</details>

<details><summary>दर्पण-भाषार्थ</summary>

अर्थ: (हरेक जीव का जगत में आने का असल) काम मन से है (वह काम ये है कि जीव अपने मन को काबू में रखे)। मन को वश में करने से ही (जीव को असल उद्देश्य की) कामयाबी होती है। कबीर कहता है (कि जीव का असल काम) पूरी तरह से सिर्फ मन से ही है, मन जैसा (जीव को) और कोई नहीं मिला (जिसके साथ इसका असल मतलब पड़ता हो)।32।
</details>

<details><summary>दर्पण-पदार्थ</summary>

पद्अर्थ: सकती = माया। सीउ = शिव, आनंद स्वरूप प्रभु। पंच तत को जीउ = पाँच तत्वों का जीव, पाँच तत्वों का बना हुआ शरीर। ले = लेकर, वश में कर के। जउ = जब। उनमनि = खिड़ाव में। रहै = टिकता है। तउ = तब। तीनि लोक की बातै = सारे जगत में व्यापक प्रभु की बातें। कहै = कहता है।33।
</details>

<details><summary>दर्पण-भाषार्थ</summary>

अर्थ: (माया के साथ मिल के) ये मन माया (का रूप) हो जाता है। (आनंद स्वरूप हरि के साथ मिल के) ये मन आनंद स्वरूप हरि बन जाता है। (पर, शरीर के साथ जुड़ के) ये मन शरीर-रूप ही हो जाता है (भाव, अपने आप को शरीर से अलग नहीं समझता)।  
पर जब मनुष्य इस मन को वश में करके पूर्ण खिड़ाव में टिकता है, तब वह सारे जगत में व्यापक प्रभु की ही बातें करता है।33।
</details>

<details><summary>दर्पण-पदार्थ</summary>

पद्अर्थ: जउ = अगर। जानहि = तू समझना चाहे, तू जीवन का सही रास्ता जानना चाहे। तउ = तो। दुरमति = खराब बुद्धि। हनि = नाश कर, दूर कर। करि बसि = वश में ला। काइआ = शरीर। गाउ = पिंड। रणि = रण में, युद्ध में। रूतउ = व्यस्त हुआ। सूरउ = सूरमा, शूरवीर। थारउ = तेरा।34।
</details>

<details><summary>दर्पण-भाषार्थ</summary>

अर्थ: (हे भाई!) अगर तू (जीवन का सही रास्ता) जानना चाहता है, तो (अपनी) बुरी मति को समाप्त कर दे, इस शरीर (-रूप) पिंड को (अपने) वश में ले आ (भाव, आँख, कान आदि ज्ञानेंद्रियों को विकारों की तरफ ना जाने दे)। (इस शरीर को वश में ले आना, मानो, एक युद्ध है) अगर तू इस युद्ध में उलझ के मात ना खाए तो तेरा नाम शूरवीर (हो सकता) है।34।
</details>

<details><summary>दर्पण-पदार्थ</summary>

पद्अर्थ: रसु = स्वाद, माया का स्वाद। निरस = (नि+रस) फीका। निरस करि = फीका करके, फीका सा। जानिआ = जान लिया, समझ लिया है। होइ निरस = निरस हो के, रसों से निराला हो के, रसों से उपराम हो के, मायावी चस्कों से बचे रहके। सु रसु = वह स्वाद, वह आत्मिक आनंद। आवा = आ गया। भावा = अच्छा लगा। पहिचानिआ = पहचान लिया है, सांझ डाल ली है।35।
</details>

<details><summary>दर्पण-भाषार्थ</summary>

अर्थ: जिस मनुष्य ने माया के स्वाद फीका सा समझ लिया है, उसने मायावी चस्कों से बचे रह के वह आत्मिक आनंद पा लिया है। जिसने ये (दुनिया वाले) चस्के छोड़ दिए हैं, उसे वह (प्रभु के नाम का) आनंद प्राप्त हो गया है; (क्योंकि) जिस ने वह (नाम-) रस पीया है उसे यह (माया वाला) स्वाद अच्छा नहीं लगता।35।
</details>

<details><summary>दर्पण-पदार्थ</summary>

पद्अर्थ: ऐसे = ऐसे तरीके से। लिव लावै = तवज्जो जोड़े, ध्यान लगाए। अनत = (अन्यत्र) किसी और जगह। न जाइ = ना जाऐ, ना भटके। परम = सब से ऊँचा। सचु = सदा कायम रहने वाला प्रभु! पावै = प्राप्त कर लेता है, ढूँढ लेता है। अरु = और। जउ = अगर। तहा = उस लिवलीनता में। प्रेम लिव = प्रेम की तार। तउ = तो। अलह = ना मिलने वाला प्रभु (अलभ, जिसे ढूँढा ना जा सके)। लहै = मिल जाता है। लहि = ढूँढ के। समावै = सदा के लिए टिका रहता है।36।
</details>

<details><summary>दर्पण-भाषार्थ</summary>

अर्थ: अगर (किसी मनुष्य का) मन ऐसी एकग्रता से (प्रभु की याद में) तवज्जो जोड़ ले कि किसी और तरफ ना भटके तो उसे सबसे ऊँचा व सदा स्थिर रहने वाला प्रभु मिल जाता है। और अगर उस लगन की हालत में प्रेम की तार लगा ले तो (भाव, एक-तार मगन रहे) तो उस दुर्लभ प्रभु को वह पा लेता है और पा के सदा के लिए उसके चरणों में टिका रहता है।36।
</details>

<details><summary>दर्पण-पदार्थ</summary>

पद्अर्थ: बार बार = बारंबार, हर समय। समारि = संभाल, याद कर, चेते कर। संमारि = संभाल के, याद करके, स्मरण करने से। हारि = हार के, मानव जनम की बाजी हार के। बलि बलि = सदके। बिसन तना = विष्णु का पुत्र, प्रभु का भक्त। मिले = मिल के। सभ ही = हर जगह। सचु = सदा स्थिर रहने वाला प्रभु।37।
</details>

<details><summary>दर्पण-टिप्पनी</summary>

नोट: अंजान बालक अपने पिता की गोद में, पिता की उंगली पकड़ के बेफिक्र रहता है और पिता को ही रक्षक समझता है। इसी तरह प्रभु की बंदगी करने वाले बंदे प्रभु को अपना राखा जानते हैं, तभी तो भक्त जनों को प्रभु के पुत्र कहा है।
</details>

<details><summary>दर्पण-भाषार्थ</summary>

अर्थ: (हे भाई!) सदा प्रभु को (अपने हृदय में) याद रख के (जीव मानव जनम की बाजी) हार के नहीं आता। मैं उस भक्त-जन से सदके हूँ जो प्रभु के गुण गाता है। प्रभु को मिल के वह हर जगह सदा-स्थिर रहने वाले प्रभु को ही देखता है।37।
</details>

<details><summary>दर्पण-पदार्थ</summary>

पद्अर्थ: वा ही = उस (प्रभु) को ही। जानीऐ = समझें, जान पहिचान डालें, सांझ डालनी चाहिए। वा = उस (प्रभु) को। जाने = जानने से, सांझ डालने से। इहु = ये जीव। ओहु = वह प्रभु। अरु = और।38।
</details>

<details><summary>दर्पण-भाषार्थ</summary>

अर्थ: (हे भाई!) उस प्रभु से ही जान-पहिचान करनी चाहिए। उस प्रभु से सांझ डालने से यह जीव (उस प्रभु का रूप ही) हो जाता है। जब ये जीव और वह प्रभु एक-रूप हो जाते हैं, तो इन मिले हुओं को कोई और नहीं समझ सकता (भाव, फिर कोई इन मिले हुओं में दूरी नहीं डाल सकता)।38।
</details>

<details><summary>दर्पण-पदार्थ</summary>

पद्अर्थ: सो = उस प्रभु को। नीका करि = अच्छी तरह। सोधहु = संभाल करो, याद करो। परचा = (संस्कृत: परिचय), मित्रता, सांझ। बात = बातें। निरोधहु = निरोध, अवरोध, रोको, टिकाओ। घट = हृदय, मन। जउ = जब। भाउ = प्यार। तह = उस अवस्था में। त्रिभवण राउ = तीन भवनों का मालिक परमात्मा।39।
</details>

<details><summary>दर्पण-भाषार्थ</summary>

अर्थ: अच्छी तरह उस परमात्मा की संभाल करो। अपने मन को उन वचनों में ला के जोड़ो, जिनसे ये मन परमात्मा में परच जाए। प्रभु में मन परचने से जब (अंदर) प्रेम उपजता है तो उस अवस्था में तीनों भवनों का मालिक परमात्मा ही (हर जगह) व्यापक दिखाई देता है।39।
</details>

<details><summary>दर्पण-पदार्थ</summary>

पद्अर्थ: खोजि परै = तलाश में लग जाए। जउ = अगर। खोजै = ढूँढ ले। सो = वह मनुष्य। बहुरि = दुबारा। न होई = नहीं पैदा होता (ना मरता)। खोज = लक्षण, निशान। बूझि = समझ के। जउ = यदि (कोई)। बीचार = प्रभु के गुणों की विचार। भवजल = संसार समुंदर। बार = देह।40।
</details>

<details><summary>दर्पण-भाषार्थ</summary>

अर्थ: अगर कोई मनुष्य परमात्मा की तलाश में लग जाए, (इस तरह) जो भी मनुष्य प्रभु को पा लेता है वह फिर पैदा होता-मरता नहीं। अगर कोई जीव प्रभु के गुणों को समझ के उनको बारंबार याद करता है, उसे संसार-समंद्र को पार करने में देर नहीं लगती।40।
</details>

<details><summary>दर्पण-पदार्थ</summary>

पद्अर्थ: सह सेज = पति की सेज, (जीव-स्त्री का हृदय जो प्रभु-) पति की सेज है। सो = वह (सखी)। सोई सही = वही सखी। संदेह = शक, संसा, भ्रम। निवारै = दूर करती है। अलप = छोटा, होछा। पावा = प्राप्त करती है। त्रीअ = स्त्री। कंतु = पति।41।
</details>

<details><summary>दर्पण-भाषार्थ</summary>

अर्थ: जो (जीव-स्त्री दुनिया वाले) तुच्छ सुख छोड़ के (प्रभु के प्यार का) सबसे ऊँचा सुख हासिल करती है, वह (अपना हृदय-रूप) पति प्रभु की सेज सवारती है। वही (जीव) -सखी (अपने मन के) संशय दूर करती है। (इस अवस्था के बनने पर ही असल भाव में) तभी ये (जीव प्रभु की) स्त्री, और वह (प्रभु जीव-स्त्री का) पति कहलवाता है।41।
</details>

<details><summary>दर्पण-पदार्थ</summary>

पद्अर्थ: होइ = हो के, जनम ले के, मानव जनम हासिल करके। होत = होता हुआ (प्रभु), अस्तित्व वाले प्रभु को, प्रभु को जो सचमुच हस्ती वाला है। होइ = (प्रभु के वजूद का निश्चय) हो जाए। माना = मान जाता है, पतीज जाता है। सही = सचमुच, जरूर। है तउ सही = है तो सचमुच। जउ = अगर। ओही उहु = वह प्रभु ही प्रभु। एहु = यह जीव।42।
</details>

<details><summary>दर्पण-भाषार्थ</summary>

अर्थ: जीव ने मानव जनम हासिल करके उस प्रभु को नहीं पहचाना, जो सचमुच हस्ती वाला है। जब जीव को प्रभु के वजूद का निश्चय हो जाता है, तब इसका मन (प्रभु में) पतीज जाता है। (परमात्मा) है तो जरूर (पर इस विश्वास का लाभ तब ही होता है) जब कोई जीव (इस बात को) समझ ले। तब ये जीव उस प्रभु का ही रूप हो जाता है, ये (अलग हस्ती वाला) नहीं रह जाता।42।
</details>

<details><summary>दर्पण-पदार्थ</summary>

पद्अर्थ: लिंउ लिंउ = मैं (लक्ष्मी) हासिल कर लूं, मैं (माया) ले लूँ। करत फिरै = करता फिरता है। सभ लोगु = सारा जगत, हरेक जीव। ता कारणि = उस माया की खातिर। बिआपै = घटित होता है, अपना प्रभाव डालता है। सोगु = ग़म, फिक्र। लखमीबर = लक्ष्मी का वर, माया का पति, परमात्मा। सिउ = से। लिउ = लगन, प्रेम।43।
</details>

<details><summary>दर्पण-भाषार्थ</summary>

अर्थ: सारा जगत यही कहता फिरता है (भाव, इसी लालसा में भटकता फिरता है) कि मैं (माया) संभाल लूँ, मैं (माया) एकत्र कर लूँ। इस माया की खातिर ही (फिर जीव को) बड़ी चिंताएं आ घेरती हैं।  
पर जब जीव, माया के पति परमात्मा के साथ प्रीत जोड़ता है तब (इसकी) चिंताएं समाप्त हो जाती हैं और ये सारे सुख हासिल कर लेता है।43।
</details>

<details><summary>दर्पण-पदार्थ</summary>

पद्अर्थ: खिरत = (संस्कृत: क्षर = to glide, to waste away, perish) नाश होते होते। केते = कई, बेअंत (जनम)। अजहूँ = अभी तक। चेते = (परमात्मा को) याद करना। जगु जानि = जगत की अस्लियत को समझ के। जउ = अगर। मना = मन। रहे = टिक जाए। जह का = जिस (प्रभु) से। तह = उसी प्रभु में।44।
</details>

<details><summary>दर्पण-भाषार्थ</summary>

अर्थ: मरते-खपते जीव के कई जनम गुजर गए हैं, चक्करों में पड़ा अभी तक ये (प्रभु को) याद नहीं करता।  
अब (इस जनम में ही) अगर जगत की अस्लियत को समझ के (इसका) मन (प्रभु में) टिक जाए तो जिस प्रभु से ये विछुड़ा हुआ है, उसी में इसे ठिकाना मिल सकता है।44।
</details>

[[0343]]
<details><summary>दर्पण-पदार्थ</summary>

पद्अर्थ: बावन = 52, बावन। जोरे आनि = ला के जोड़ दिए, (अक्षर) बरत के पुस्तकें लिख दीं। अखरु एकु = एक प्रभु को जो नाश रहित है। अखरु = (संस्कृत: अ+क्षर) नाश रहित। सत का सबदु = प्रभु की महिमा। कबीरा = हे कबीर! कहै = (जो मनुष्य) कहता है। सु = वह मनुष्य। अनभै = अनुभव में, ज्ञान अवस्था में। रहै = टिका रहता है। कउ = को, का। बिउहार = व्यवहार, रोजी कमाने का ढंग। ततु = अस्लियत। जा के जीअ = जिस मनुष्य के जीअ में, जिसके अंदर। जैसी बुधि = जैसी अकल। सोई = वही कुछ। कहि = कहे, कहता है।45।
</details>

<details><summary>दर्पण-भाषार्थ</summary>

अर्थ: (जगत ने) बावन अक्षरों का प्रयोग करके पुस्तकें लिख दी हैं, पर (ये जगत इन पुस्तकों के द्वारा) उस एक प्रभु को नहीं पहचान सका, जो नाश-रहित है।  
हे कबीर! जो मनुष्य (इन अक्षरों की मदद से) प्रभु की महिमा करता है, वही है पंडित, और, वह ज्ञानावस्था में टिका रहता है।  
पर पंडित लोगों को तो ये विचार मिला हुआ है (कि अक्षर जोड़ के और लोगों को सुना देते हैं), ज्ञानवान लोगों के लिए (ये अक्षर) तत्व के विचार का साधन हैं।  
कबीर कहता है: जिस जीव के अंदर जैसी बुद्धि होती है, वह (इन अक्षरों के द्वारा भी) वही कुछ समझेगा (भाव, पुस्तकें लिख-पढ़ के आत्मिक जीवन को जानने वाला हो जाना जरूरी नहीं है)।45।
</details>

<details open><summary>विश्वास-प्रस्तुतिः</summary>

रागु गउड़ी थितीं कबीर जी कीं ॥
</details>

<details><summary>मूलम्</summary>

रागु गउड़ी थितीं कबीर जी कीं ॥
</details>

<details><summary>दर्पण-टिप्पनी</summary>

नोट: शब्द ‘थिंती’ और ‘कीं’ में (ं) मात्रा का फर्क ध्यान से देखें। सतिगुरु जी के समय (ी) के साथ (ं) बरती जाती थी। (ी) की मात्रा बिंदी से पहले भी इस्तेमाल होती थी और बाद में भी।  
नोट: हमारे देश में सूरज और चाँद, दोनों के अनुसार साल के महीनों व दिनों की गिनती की जाती है। सूरज 12 राशियों में से गुजरता है। जब नई राशि में पहुँचता है, नया महीना चढ़ता है। चंद्रमा के बढ़ने-घटने के हिसाब से दिनों को ‘थित’ कहा जाता है, संस्कृत में शब्द है ‘तिथि’। चंद्रमा के हिसाब से हरेक महीने के दो हिस्से, दो पक्ष, होते हैं: अंधेरा पक्ष (कृष्ण पक्ष) व उजाला पक्ष (शुक्ल पक्ष)। मसिया (अमावस, जिस रात पूरी तरह अंधेरा होता है और चाँद बिल्कुल नहीं दिखता) से आगे प्रकाश पक्ष शुरू होता है, क्योंकि चंद्रमा हर रोज बढ़ता जाता है। पूरनमाशी तक शुक्ल पक्ष होता है। इसके बाद चाँद घटने लग जाता है, इसे अंधेरा पक्ष कहते हैं। कम होता होता अमावस को बिल्कुल छुप जाता है। अमावस से आगे नीचे लिखे अनुसार दिनों (तिथियों) के नाम आते हैं;  
एकम, दूज, तीज, चौथ, पंचमी, छट, सतमी, अष्टमी, नौमी, दसमी, इकादशी, द्वादशी, त्रियोदशी, चौदस, पूरनमाशी।  
इसी तरह पूरनमाशी के आगे एकम से लेकर अमावस तक यही ‘थितियां’ हैं।  
अंधेरे पक्ष की थितिओं को ‘वदी’ और उजाले पक्ष की थितियों को ‘सुदी’ कहते हैं; जैसे ‘जेठ सुदी चौथ’ का भाव है ‘जेठ के महीने की अमावस से आगे चौथा दिन’। वदी सुदी वाले महीने ‘वदी’ पक्ष से शुरू होते हैं, पूरनमासी से अगले दिन।  
हिन्दू लोग इन थितियों पे व्रत रखते हैं, और शास्त्रों के बताए कर्मकांड अनुसार और कई किस्म के कर्म-धर्म करते हैं, जैसे एकादशी आदि थितियों पे व्रत रखे जाते हैं, वैसे ही इन सातों वारों के साथ भी कई तरह के कर्म-धर्म का संबंध बनाया गया है। ये ‘वार’ देवी-देवताओं अथवा ‘तारों’ के नामों के साथ संबंध रखते हैं। मंगलवार देवी का वार समझा जाता है, शनिवार शनि देवते का दिन है।  
कभी किसी कर्मकांडी हिन्दू के पास चार दिन रह के देखो, तो उसके रोजाना कर्तव्य से पता चलेगा कि इन थितियों और वारों के द्वारा कर्मकांड का खासा जाल बिछा हुआ है, तगड़े वहिम-भ्रम बने हुए हैं।  
कबीर जी इस वाणी के माध्यम से उपदेश करते हैं कि इन ‘थितियों-वारों’ के वहिम-भ्रम को छोड़ के सदा परमात्मा की भक्ति करो। पर कर्तार के रंग! गुरु अरजन साहिब की वाणी ‘बारहमाह’ और कबीर जी के इस ‘थिति’ को पढ़ते हुए हम लोग भी मसिआ और पंचमी को खास महत्वता देते हैं, संगरांद को बाकी दिनों से ज्यादा पवित्र दिन मानते हैं।  
(नोट: इस बारे पढ़ो मेरी पुस्तक ‘बुराई का टाकरा’ में मेरा लेख ‘संगरांद’)।  
नोट: जैसे ‘सुखमनी’ के हरेक ‘श्लोक’ में जो भाव है, ‘अष्टपवदी’ में उसी की ही व्याख्या की गई है। वैसे ही कबीर जी ने इस ‘शलोक’ में मुख्य भाव दिया है, आगे ‘थिंती’ की पउड़ियों में उसका विस्तार है। पर इन पौड़ियों में एक ‘बंद’ रहाउ का भी है। ‘रहाउ’ इस सारी वाणी या शब्द का तत्व (केन्दिय भाव) होता है। इस नियम के मुताबिक यहाँ रहाउ और पहले शलोक का केन्द्रिय भाव एक ही है। ‘रहाउ’ में लिखा है;  
चरन कमल गोबिंद रंगु लागा॥ संत प्रसादि भए मन निरमल, हरि कीरतन महि अनदिनु जागा॥ रहाउ॥
</details>

<details><summary>दर्पण-पदार्थ</summary>

पद्अर्थ: कहि = कहे, कहता है। उरवार न पार = जिस प्रभु का ना इस पार ना उस पार का छोर दिखता है, जो परमात्मा बेअंत है। साधिक = महिमा की साधना करने वाले। सिध = पहुँचे हुए, जो प्रभु चरणों में जुड़ चुके हैं। भेउ = भेद। करता = कर्तार। देउ = प्रकाश स्वरूप प्रभु। आपे = खुद ही खुद, हर जगह व्यापक।1।
</details>

<details><summary>दर्पण-भाषार्थ</summary>

अर्थ: (भरमी या भ्रमित लोग तो व्रत आदि रख के) पंद्रह तिथियां और सात वार (मनाते हैं), पर कबीर (इन तिथयों-वारों द्वारा हर रोज) उस परमात्मा की महिमा करता है जो बेअंत है। महिमा की साधना करने वाला जो भी मनुष्य उस प्रभु का भेत पा लेता है (भाव, गहरा अपनत्व उसके साथ बना लेता है) उसको प्रकाश-स्वरूप कर्तार ही कर्तार हर जगह दिखाई देता है।1।
</details>

<details><summary>दर्पण-पदार्थ</summary>

पद्अर्थ: निवारहु = दूर करो। अंमावस महि = मसिआ वाले दिन। समारहु = याद करो, स्मरण करो। मोख = मुक्ति, वहिम भरमों से खलासी। अनभउ = (संस्कृत: अनुभव = Direct perception or cognition, knowledge derived from personal observation) वह सूझ जो धार्मिक पुस्तकों को पढ़ने से नहीं बल्कि सीधे प्रभु-चरणों में जुड़ने से हासिल होती है। सबदु = सतिगुरु का शब्द। ततु = असल, तत्व। निजु = सिर्फ अपना। सार = श्रेष्ठ। निजु सार ततु = केवल अपना श्रेष्ठ असल।1।
</details>

<details><summary>दर्पण-भाषार्थ</summary>

अर्थ: अमावस वाले दिन (व्रत, तीर्थ-स्नान आदि और कर्मकांड) की आशाएं दूर करो, घट-घट के जानने वाले सर्व-व्यापक परमात्मा को हृदय में बसाओ। (तुम इन तिथियों से जुड़े हुए कर्मकांड करके मरने के बाद मुक्ति की आस रखते हो, पर अगर परमात्मा का स्मरण करोगे तो) इसी जनम में (विकारों, दुखों और वहिम-भरमों से) मुक्ति हासिल कर लोगे। (इस नाम जपने की इनायत से) तुम्हारा केवल असल जगमगा उठेगा (अपना स्वतंत्र अस्तित्व निखर आएगा), सतिगुरु का शब्द अनुभवी रूप में प्रगट हो जाएगा।1।
</details>

<details><summary>दर्पण-पदार्थ</summary>

पद्अर्थ: रंगु = प्यार। संत प्रसादि = गुरु की कृपा से। अनदिनु = हर रोज, हर वक्त। जागा = जागता रहता है, विकारों से सुचेत रहता है।1। रहाउ।
</details>

<details><summary>दर्पण-भाषार्थ</summary>

अर्थ: जिस मनुष्य का प्यार गोबिंद के सुंदर चरणों के साथ बन जाता है, गुरु की कृपा से उसका मन पवित्र हो जाता है। परमात्मा की महिमा में जुड़ के वह मनुष्य विकारों से हर समय सुचेत रहता है।1। रहाउ।
</details>

<details><summary>दर्पण-पदार्थ</summary>

पद्अर्थ: परवा = (संस्कृत: पर्वन् = the day of the new moon) एकम थिति। अघट = अ+घट, जो शरीर रहित है, जो शरीरों की कैद में नहीं है। अपार = अ+पार, बेअंत। कलपना = चिन्ता फिक्र।2।
</details>

<details><summary>दर्पण-भाषार्थ</summary>

अर्थ: जो परमात्मा शरीरों की कैद में नहीं आता, बेअंत है, और (फिर भी) हरेक शरीर में खेल रहा है (हे भाई!) उस प्रीतम (के गुणों) का विचार करो (उस प्रीतम की महिमा करो, जो मनुष्य प्रभु-प्रीतम की महिमा करता है) उसे कभी मौत का डर नहीं सताता (क्योंकि) वह सदा सब के सिरजने वाले अकाल पुरख में जुड़ा रहता है।2।
</details>

<details><summary>दर्पण-पदार्थ</summary>

पद्अर्थ: रहै समाइ = लीन रहता है। अंग = हिस्से। दुह = दो। रमै = मौजूद है, व्यापक है। एकै भाइ = एकसार, एक समान, एक जैसा।3।
</details>

<details><summary>दर्पण-भाषार्थ</summary>

अर्थ: (वह मनुष्य ये समझ लेता है कि जगत निरा प्रकृति नहीं है, वह इस संसार के) दो अंग समझता है: माया और ब्रहम। ब्रहम (इस माया में) हरेक के साथ बस रहा है, वह कभी घटता-बढ़ता नहीं है, सदा एक जैसा ही रहता है, उसका कोई खास कुल नहीं है, वह निरंजन है (भाव, ये माया उस पर अपना प्रभाव नहीं डाल सकती)।3।
</details>

<details><summary>दर्पण-पदार्थ</summary>

पद्अर्थ: सम करि = समान करके। पदु = दरजा, अवस्था। परम पदु = सबसे उच्च आत्मिक अवस्था। आनद मूल = आनंद का श्रोत। बिस्वास = विश्वास, यकीन, भरोसा, श्रद्धा। प्रगास = प्रकाश, रोशनी।4।
</details>

<details><summary>दर्पण-भाषार्थ</summary>

अर्थ: (प्रभु की महिमा करने वाले मनुष्य) माया के तीन गुणों को सहज अवस्था में समान रखता है (भाव, वह इन गुणों में कभी नहीं डोलता), वह मनुष्य सबसे उच्च आत्मिक अवस्था को हासिल कर लेता है जो आनंद का श्रोत है; सत्संग में रहके उस मनुष्य के अंदर ये यकीन पैदा हो जाता है कि अंदर-बाहर हर जगह सदा प्रभु का ही प्रकाश है।4।
</details>

<details><summary>दर्पण-पदार्थ</summary>

पद्अर्थ: चउथहि = चौथी तिथि को। कउ = को। गहहु = पकड़ के रखो, वश में लाओ। संगि = साथ। बहहु = बैठो। माहे = में। आपहि आप = खुद ही खुद, स्वयं ही। आपै = उस ‘स्वयं’ में ही, उसकी ज्योति में। आपना जापु = वह जाप जो तुम्हारे काम आएगा।
</details>

<details><summary>दर्पण-भाषार्थ</summary>

अर्थ: चौथी तिथि को (किसी कर्म-धर्म की जगह) इस चंचल मन को पकड़ के रखो, कभी काम-क्रोध की संगति में ना बैठो। जो परमात्मा जल में धरती पर (हर जगह) स्वयं ही स्वयं व्यापक है, उसकी ज्योति में जुड़ के वह नाम जपो जो तुम्हारे काम आने वाला है।5।
</details>

<details><summary>दर्पण-पदार्थ</summary>

पद्अर्थ: पांचै = पाँचवीं तिथि को, पंचमी को (ये याद रखो)। बिसथार = विस्तार, पसारा, खिलारा। कनिक = सोना, धन। कामिनी = स्त्री। जुग = दोनों में। बिउहार = व्यवहार, व्यस्तता। सुधा = अंमृत। कोइ = कोई, विरला, दुर्लभ। जरा = बुढ़ापा।
</details>

<details><summary>दर्पण-भाषार्थ</summary>

अर्थ: ये जगत पाँच तत्वों से (एक खेल सा) बना है (जो चार दिन में खत्म हो जाता है, पर ये बात भूल के ये जीव) धन और स्त्री दोनों की व्यस्तता में मस्त हो रहा है। यहाँ कोई दुर्लभ ही मनुष्य है जो परमात्मा के प्रेम अमृत का घूट पीता है, (जो पीता है) उसे फिर बुढ़ापे और मौत का सहम दुबारा कभी नहीं व्यापता।6।
</details>

<details><summary>दर्पण-पदार्थ</summary>

पद्अर्थ: छठि = छेवीं, छेवीं तिथि। खटु चक्र = पाँच ज्ञानेंद्रियां और छेवां मन। छहूं दिस = छेयों दिशाओं में (चार तरफ और ऊपर नीचे) (भाव,) सारे संसार में। धाइ = भटकता है। बिनु परचै = प्रभु में पतीजे बिना, प्रभु में जुड़े बिना। दुबिधा = दुचिक्तापन, भटकना। खिमा = धीरज, जिरांद। गहि रहहु = धारण करो। सूल = दुख, कज़ीआ।
</details>

<details><summary>दर्पण-भाषार्थ</summary>

अर्थ: मनुष्य की पाँचों ज्ञानेंद्रियां और छेवां मन- ये सारा साथ संसार (के पदार्थों की लालसा) में भटकता फिरता है, जब तक मनुष्य प्रभु की याद में नहीं जुड़ता, तब तक ये सारा साथ (इस भटकना में से हट के) टिकता नहीं।  
हे भाई! भटकना मिटा के धीरज धारण करो और छोड़ो कर्मों-धर्मों का ये लम्बा टंटा (जिससे कुछ भी हाथ आने वाला नहीं है)।7।
</details>

<details><summary>दर्पण-पदार्थ</summary>

पद्अर्थ: बाचा = गुरु के वचन। सति करि जाणि = सच्चे समझ, पूरी श्रद्धा धार। आतम रामु = परमात्मा। लेहु परवाणि = परो लो। छूटै = दूर हो जाता है। संसा = सहिसा, सहम। सुंन = शून्य, वह अवस्था जहाँ सहम आदि कोई फुरने नहीं उठते। सरोवरि = सरोवर में।8।
</details>

<details><summary>दर्पण-भाषार्थ</summary>

अर्थ: हे भाई! सतिगुरु की वाणी में श्रद्धा धारो। (इस वाणी के माध्यम से) परमात्मा (के नाम) को (अपने हृदय में) परो लो। (इस तरह) सहम दूर हो जाएगा, दुख-कष्ट मिट जाएंगे, उस सरोवर में चुभ्भी लगा सकोगे, जहाँ सहम आदि कोई फुरने नहीं उठते और सुख भोगो।8।
</details>

<details><summary>दर्पण-पदार्थ</summary>

पद्अर्थ: असट = आठ। असट धातु = आठों धातें (रस, रुधिर, मास, मेधा, अस्थि, मिझ, वीर्य, नाड़ी)। अकुल = अ+कुल, जिसका कोई खास कुल नहीं। महा निधि = बड़ा खजाना, सब गुणों का खजाना। गुर गम गिआन = पहुँच वाले गुरु का ज्ञान। उलटा = देह अध्यास से पलट के, शारि रिक मोह त्याग के। अभंग = (अ+भंग) अविनाशी। अछेद = (अ+छेद) जो छेदा ना जा सके।9।
</details>

<details><summary>दर्पण-भाषार्थ</summary>

अर्थ: ये शरीर (लहू आदि) आठ धातों का बना हुआ है, इसमें वह परमात्मा बस रहा है जिसकी कोई खास कुल नहीं है, जो सब गुणों का खजाना है। जिस मनुष्य को पहुँच वाले गुरु का ज्ञान ये भेद (कि शरीर में ही है प्रभु) बताता है, वह शारीरिक मोह से विरक्त हो के अविनाशी प्रभु में जुड़ा रहता है।9।
</details>

<details><summary>दर्पण-पदार्थ</summary>

पद्अर्थ: साधि = (राखहु) सुधार के, वश में रखो। बहती मनसा = चलते विचार। बांधि = रोक के। जुग जुग = सदा ही। अमर = (अ+मर) कभी ना मरने वाला।10।
</details>

<details><summary>दर्पण-भाषार्थ</summary>

अर्थ: (हे भाई!) सारी शारीरिक इंद्रियों को काबू में रखो, इनसे उठते फुरनों को रोको, लोभ-मोह आदि सारे विकारों को भुला दो। (इस मेहनत का) ऐसा फल मिलेगा जो कभी खत्म नहीं होगा। ऐसा सुंदर जीवन जीओगे जो सदा कायम रहेगा।10।
</details>

[[0344]]
<details><summary>दर्पण-पदार्थ</summary>

पद्अर्थ: दह दिसि = दसों दिशाओं में, हर तरफ, सारे संसार में। जोति सरूपी = वह प्रभु जो ज्योति स्वरूप है, वह प्रभु जो निरा नूर ही नूर है। तत = असल, सबका आदि। अनूप = जिस जैसा और कोई नहीं। अमल = अ+मल, मैल रहित, वकिार रहित। छाह = अंधेरा, अज्ञानता का अंधकार। धूप = धूप, विकारों की गरमी।11।
</details>

<details><summary>दर्पण-टिप्पनी</summary>

नोट: बंद 10, 11, 12, 13 और 14 का सांझा भाव है: जो 10 से आरम्भ हो के 14 पर समाप्त होता है।
</details>

<details><summary>दर्पण-भाषार्थ</summary>

अर्थ: (इस उद्यम से) मन की भटकना दूर हो जाती है; वह परमात्मा मिल जाता है, जो निरा नूर ही नूर है, जो सारे जगत का असल है। जिस जैसा और कोई नहीं है, जिसमें विकारों की कोई भी मैल नहीं है, ना उसमें अज्ञानता का अंधकार है और ना ही तृष्णा आदि विकारों की आग है। (ऐसे परमात्मा के साथ मेल होने से) सारे संसार में ही मनुष्य के लिए आनंद ही आनंद होता है।11।
</details>

<details><summary>दर्पण-पदार्थ</summary>

पद्अर्थ: एक दिस = एक तरफ, एक परमात्मा की ओर। धावै = दौड़ता है, जाता है। तउ = तब। संकट = कष्ट, दुख-कष्ट। बहुरि = दुबारा। सीतल = ठण्डा। सरीरा = (भाव) ज्ञानेंद्रियां। नीरा = नजदीक, अपने अंदर ही।12।
</details>

<details><summary>दर्पण-भाषार्थ</summary>

अर्थ: (जब मनुष्य का मन विकारों की ओर से हट के) एक परमात्मा (की याद) की तरफ जाता है, तब वह दुबारा जनम-मरन के कष्टों में नहीं आता। जो परमात्मा कही दुर बताया जाता था वह उसके नजदीक (अपने अंदर ही) मिल जाता है, इसलिए उसके अंदर ठंड पड़ जाती है और उसका स्वै पवित्र हो जाता है।12।
</details>

<details><summary>दर्पण-पदार्थ</summary>

पद्अर्थ: बारसि = दुआदसि थिति। बारह सूर = बारह सूरज। उगवै = उगते हैं। अहि = दिन। निसि = रात। बाजे = बजते हैं। अनहद = बिना बजाए, एक रस, सदा। तूर = बाजे। तिहूं लोक का = तीनों ही भवनो का। पीउ = मालिक। ते = से। सीउ = शिव, कल्याण स्वरूप परमात्मा।13।
</details>

<details><summary>दर्पण-भाषार्थ</summary>

अर्थ: (जिस मनुष्य का मन सिर्फ ‘ऐक दिस धावै’, जो मनुष्य सिर्फ एक प्रभु की याद में जुड़ता है, उसके अंदर, जैसे) बारह सूरज उग पड़ते हैं (भाव, उसके अंदर पूर्ण ज्ञान का प्रकाश हो जाता है), उसके अंदर (मानो) दिन-रात एक-रस बाजे बजते हैं, उसे तीनों भवनों के मालिक प्रभु का दीदार हो जाता है; एक आश्चर्यजनक खेल बन जाती है कि वह मनुष्य एक साधारण मनुष्य से कल्याण-स्वरूप परमात्मा का रूप हो जाता है।13।
</details>

<details><summary>दर्पण-पदार्थ</summary>

पद्अर्थ: तेरसि = त्रयोदशी। तेरह = त्रयोदशी थिति, अमावस के आगे तेरहवां दिन। अगम = (अ+गम = अगम्य) जिस परमात्मा तक पहुँच नहीं। बखाणि = बखाने, उचारता है, गुण गाता है, महिमा करता है। अरध = अधह, नीचे, पाताल। उरध = ऊपर, आकाश। अरध उरध बिचि = पाताल से आकाश तक, सारे संसार में। सम = बराबर, एक जैसा। मान = आदर। अमान = (अ+मान) निरादरी। सगल = सभी में।14।
</details>

<details><summary>दर्पण-भाषार्थ</summary>

अर्थ: (जिस मनुष्य का मन केवल ‘ऐक दिस धावै’) वह अगम परमात्मा की महिमा करता है, (इस महिमा की इनायत से) वह सारे संसार में उस प्रभु को एक-समान पहचानता है (देखता है)। ना उसे कोई नीच दिखाई देता है ना ऊँचा। किसी से आदर हो या निरादरी, उसके लिए एक से हैं, क्योंकि उसे सारे जीवों में परमात्मा ही व्यापक दिखता है।14।
</details>

<details><summary>दर्पण-पदार्थ</summary>

पद्अर्थ: चउदसि = चौदवीं थिति, अमावस के बाद की चौदवीं रात। चौदह लोक = सात आकाश सात पताल (भाव,) सारी सृष्टि। मझारि = में। रोम रोम महि = चौदह लोकों के रोम रोम में, सारी सृष्टि के ज़रे-ज़रे में। बसहि = बसते हैं (प्रभु जी)। मुरारि = (मुर+आरि) मुर दैत्य का वैरी अर्थात प्रभु। कथनी कथीऐ = (वह) बातें करें, (वह) बोल बोलें। ब्रहम गिआन = (जिनके द्वारा) परमात्मा के साथ जान-पहिचान हो जाए, परमात्मा की (सर्व-व्यापकता की) सूझ पैदा हो। सत = दान, दूसरों की सेवा। संतोख = सब्र, उसकी बख्शी हुई दात में राजी रहना। सत...गिआन = सरू और संतोष को अपने भीतर टिकाओ, ये देख के कि परमात्मा हरेक घट में बसता है। जो कृपा तुम्हारे पर हुई है उसमें राजी रहो और इस दाति में से परमात्मा के पैदा किए हुए और जीवों की भी सेवा करो, क्योंकि सब में वही बस रहा है, जो तुम्हें रोजी दे रहा है।15।
</details>

<details><summary>दर्पण-भाषार्थ</summary>

अर्थ: (हे भाई!) प्रभु जी सारी कायनात में सृष्टि के कण-कण में बस रहे हैं। उसकी महिमा की बातें करो, ता कि उसके इस सही स्वरूप की सूझ बनी रहे। (ये यकीन ला के कि वह प्रभु तुम्हारे अंदर बस रहा है और सब जीवों में भी बस रहा है) दूसरों की सेवा की और जो कुछ प्रभु ने तुम्हें दिया है उसमें राजी रहने की तवज्जो पक्की करो।15।
</details>

<details><summary>दर्पण-पदार्थ</summary>

पद्अर्थ: पुनउ = पुनिंया, पूरनमासी, वह तिथि जब चाँद पूरा मुकम्मल होता है। अकास = आकाश, गगन, दसवाँ द्वार, चिदाकाश, चिक्त रूप आकाश। पसरहि = बिखरती हैं। कला = चाँद की सारी कलाएं।
</details>

<details><summary>दर्पण-टिप्पनी</summary>

(नोट: अमावस के बाद चाँद जब पहली बार आकाश में चढ़ता है, तो यह चाँद की एक कला कही जाती है। हरेक रात को एक-एक कला बढ़ती जाती है, और पूरनमाशी को चाँद की सारी ही कलाओं का प्रकाश हो जाता है)।
</details>

<details><summary>दर्पण-पदार्थ</summary>

आदि अंत मधि = शुरू से, आखिर तक, बीच के समय में भी (भाव, सदा ही)। थीर = स्थिर, कायम। सुख सागर = सुखों का समुंदर प्रभु। रमहि = (अगर) तू स्मरण करे। कबीर = हे कबीर!।16।
</details>

<details><summary>दर्पण-भाषार्थ</summary>

अर्थ: जो परमात्मा सृष्टि के आरम्भ से आखिर तक और बीच के समय (इस अंतराल में) (भाव, सदा ही) मौजूद है, उस सुखों के समुंदर प्रभु में, हे कबीर! अगर तू डुबकी लगा के उसका स्मरण करे, तो जैसे पूरनमाशी को आकाश में पूरा चाँद चढ़ता है और चंद्रमा की सारी ही कलाएं प्रगट होती हैं वैसे ही तेरे अंदर भी सहज अवस्था का प्रकाश होगा।16।
</details>

<details open><summary>विश्वास-प्रस्तुतिः</summary>

रागु गउड़ी वार कबीर जीउ के ७ ॥
</details>

<details><summary>मूलम्</summary>

रागु गउड़ी वार कबीर जीउ के ७ ॥
</details>

<details><summary>दर्पण-पदार्थ</summary>

पद्अर्थ: वार = दिन।
</details>

<details><summary>दर्पण-भाषार्थ</summary>

अर्थ: यह वाणी दिनों के नामों पर है, जैसे पिछली वाणी थितियों के नाम बरत के रची गई है।
</details>

<details><summary>दर्पण-पदार्थ</summary>

पद्अर्थ: बार बार = बारंबार, हर समय, सदा। गावउ = गाओ, मैं गाता हूँ। गमि = गम के, जा के, पहुँच के। गम गमि = गुरु के पास जा के, गुरु के चरणों में पहुँच के। हरि का भेद = परमात्मा का भेद, परमात्मा को मिलने का भेद। वह गहरा राज़ जिससे परमात्मा मिल सकता है। पावउ = पाऊँ, मैं ढूंढ रहा हूँ, मैंने पा लिया है। सु = वह। सु भेदु = वह भेद।1। रहाउ।
</details>

<details><summary>दर्पण-भाषार्थ</summary>

अर्थ: गुरु के चरणों में पहुँच के मैंने वह भेद पा लिया है जिससे परमात्मा को मिल सकते हैं (और, वह ये है कि) मैं हर समय परमात्मा के गुण गाता हूँ (भाव, प्रभु की महिमा ही प्रभु को मिलने का सही तरीका है)।1। रहाउ।
</details>

<details><summary>दर्पण-टिप्पनी</summary>

नोट: ‘रहाउ’ में दिए गए इस ख्याल की व्याख्या बाकी की वाणी में की गई है।
</details>

<details><summary>दर्पण-पदार्थ</summary>

पद्अर्थ: आदित = (संस्कृत: आदित्य), सूरज। आदित = आइत, ऐत। आदित वार = ऐतवार।
</details>

<details><summary>दर्पण-टिप्पनी</summary>

नोट: (आदित वार = ऐतवार) ये दिन सूरज के नाम से संबंधित है, ये दिन सूरज का मिथा गया है।
</details>

<details><summary>दर्पण-पदार्थ</summary>

पद्अर्थ: काया = शरीर। मंदर = घर। मनसा = फुरने। थंभ = स्तम्भ, खम्भा, सहारा, आसरा। अहि = दिन। निसि = रात। अखंड = अटूट, लगातार। सुरही = सुरभि, सुगंधि, भक्ति से सुगंधित हुई तवज्जो, ध्यान। जाइ = चली जाती है, जारी रहती है। तउ = तब। अनहद = एक रस। बैणु = वीणा, बाँसुरी। सहज महि = सहज अवस्था में। बाइ = बजती है।1।
</details>

<details><summary>दर्पण-भाषार्थ</summary>

अर्थ: (‘बार बार हरि के गुण’ गा के, जो मनुष्य) परमात्मा की भक्ति शुरू करता है, ये भक्ति उसके शरीर-घर के स्तम्भ का काम करती है, उसके मन के विचारों को सहारा देती है (भाव, उसकी ज्ञानेंद्रियां और उसके मन के फुरने भटकने से हट जाते हैं)। भक्ति से सुगंधित हुई उसकी तवज्जो दिन-रात लगातार (प्रभु चरणों में) जुड़ी रहती है, तब अडोलता में टिकने के कारण मन के अंदर (मानो) एक-रस बाँसुरी सी बजती है।1।
</details>

<details><summary>दर्पण-पदार्थ</summary>

पद्अर्थ: सोम = चंद्रमा। सोमवार = चंद्रमा से संबंध रखने वाला दिन। सोमवारि = सोम के दिन। ससि = चंद्रमा, चाँद की ठंड। ससि अंम्रितु = शांति का अमृत। झरै = झड़ता है, बरसता है। चाखत = चखते हुए। बेगि = तुरंत, जल्दी। सगल = सारे। बिखु = जहर, विकार। हरै = दूर कर लेता है। हरै दुआरि = प्रभु के दर पर टिका रहता है। मतवारे = मतवाला, मस्त।2।
</details>

<details><summary>दर्पण-भाषार्थ</summary>

अर्थ: (‘बार बार हरि के गुण’ गाने से मनुष्य के मन में) शांति ठंड का अमृत बरसता है, (ये अमृत) चखने से मन तुरंत सारे विकार दूर कर देता है, सतिगुरु की वाणी की इनायत से (मनुष्य का विकारों से) रोका हुआ मन प्रभु के दर पर टिका रहता है और मस्त हुआ मन उस अमुत को पीता रहता है।2।
</details>

<details><summary>दर्पण-पदार्थ</summary>

पद्अर्थ: मंगल = (मंगल ग्रह the planate Mars) मंगल तारा। मंगल वार = मंगल तारे के संबंध रखने वाला दिन। लै = ले लेता है। माहीति = मुहीत, घेरा, किला। जाणै = जान लेता है। रीति = तरीका, ढंग। जिनि छोडें = ना छोड़ना, कहीं छोड़ ना देना। जिनि जाए = ना जाना, कहीं चले ना जाना। घर = हृदय घर जिसके चारों तरफ किला बन चुका है। नातरु = नहीं तो, अगर तू बाहर चला गया। रिसै है = खिझ जाएगा। रिस = (संस्कृत: रिष्, to be injured, to meet with a misfortune) बिपता में पड़ जाना, दुखी होना। राइ = राजा, मन राजा।3।
</details>

<details><summary>दर्पण-भाषार्थ</summary>

अर्थ: (‘बार बार हरि के गुण’ गा के) मनुष्य अपने मन के चारों तरफ, जैसे, किला बना लेता है, कामादिक पाँच चोरों के (हमला करने का) ढंग-तरीका समझ लेता है (इस प्रकार उनके वार होने नहीं देता)। (हे भाई!) तू भी (ऐसे) किले को छोड़ के बाहर ना जाना (भाव, अपने मन को बाहर भटकने बिलकुल ना देना), नहीं तो ये मन (विकारों में पड़ कर) बड़ा दुखी होगा।3।
</details>

<details><summary>दर्पण-पदार्थ</summary>

पद्अर्थ: बुधि = अक्ल। प्रगासु = प्रकाश। बासु = निवास। गुर मिलि = गुरु को मिल के। दोऊ = दोनों, हृदय और परमात्मा। एक सम = इकट्ठे। उरध = (माया की तरफ) उलटा हुआ, पलटा हुआ। पंक = पंकज, हृदय कमल। सूधा = सीधा, परमात्मा के सन्मुख। लै = वश में करके।4।
</details>

<details><summary>दर्पण-भाषार्थ</summary>

अर्थ: (‘बार बार हरि के गुन’ गा के, मनुष्य अपनी) सूझ में प्रभु के नाम का प्रकाश पैदा कर लेता है, हृदय-कमल में परमात्मा का निवास बना लेता है; सतिगुरु को मिल के आत्मा और परमात्मा की सांझ बना लेता है, (पहले माया की ओर) चल रहे मन को वश में करके (पलट के) प्रभु के सन्मुख कर देता है।4।
</details>

<details><summary>दर्पण-पदार्थ</summary>

पद्अर्थ: ब्रिहसपति = (The planet jupiter) एक तारे का नाम है। ब्रिहसपति वार = बृहस्पति वार, वीरवार। बिखिआ = माया। देइ बहाइ = बहा देता है। तीनि देव = बिखिआ के तीनों देवते, माया के तीन गुण। एक संगि = एक संगत में। लाइ = जोड़ लेता है, लीन कर देता है।  
तीनि नदी = माया के तीन गुणों की नदियां। त्रिकुटी = (त्रि+कुटी; त्रि = तीन, कुटी = टेढ़ी लकीर) तिउड़ी, तीन टेढ़ी लकीरें, माथे की तिउड़ी जो हृदय में खिझ पैदा होने से माथे पर पड़ जाती हैं, खिझ, भ्रिकुटी। अहिनिसि = दिन रात। कसमल = पाप। धोवहि नाहि = नहीं धोते।5।
</details>

<details><summary>दर्पण-टिप्पनी</summary>

नोट: कई टीकाकार सज्जन शब्द ‘नाहि’ का अर्थ करते हैं: ‘नहा के’, ‘स्नान करके’। पर ये बिल्कुल गलत है। शब्द ‘नाहि’ का अर्थ सदा ‘नही’ ही होता है।
</details>

<details><summary>दर्पण-भाषार्थ</summary>

अर्थ: (‘बार बार हरि के गुन’ गा के, मनुष्य) माया के (प्रभाव) को (महिमा के प्रवाह में) बहा देता है, माया के तीनों ही (बली) गुणों को एक प्रभु (की याद में) लीन कर देता है।  
(जो लोग महिमा छोड़ के माया की) खिझ में रहते हैं, वे माया की त्रिगुणी नदियों में ही (गोते खाते) हैं, दिन रात बुरे कर्म (करते हैं, महिमा से वंचित रहने के कारण उन्हें) धोते नहीं हैं।5।
</details>

<details><summary>दर्पण-टिप्पनी</summary>

नोट: ‘रहाउ’ की तुकों में कबीर जी ने लिखा है कि प्रभु को मिलने के वास्ते भेद की बात सिर्फ एक ही है: बारंबार प्रभु के गुण गाने। सारी वाणी में इसी ही ख्याल की व्याख्या है। शब्द ‘त्रिकुटी’ देख के तुरंत ये कह देना कि कबीर जी यहां ईड़ा-पिंगुला-सुखमना के अभ्यास की सिफारिश कर रहे हैं, भारी भूल है। कबीर जी कभी भी योगाभ्यासी अथवा प्राणायामी नहीं रहे, ना ही वे इस रास्ते को सही मानते हैं। हमने कबीर जी को उनकी वाणी में से देखना है, लोंगों की घड़ी हुई कहानियों में से नहीं। (पढ़ो मेरा लेख ‘क्या कबीर जी कभी प्राणयामी या योगाभ्यासी भी रहे हैं? ’)
</details>

<details><summary>दर्पण-पदार्थ</summary>

पद्अर्थ: अनदिनु = हर रोज, हर समय। सिउ = साथ। सुरखी = (संस्कृत: हृषीक) इंद्रियां। राखै = बस में रखता है। दूजी द्रिसटि = मेर तेर वाली निगाह, भेदभाव वाली नजर। कबै = कभी भी।6।
</details>

<details><summary>दर्पण-भाषार्थ</summary>

अर्थ: (‘बार बार हरि के गुन’ गा के, मनुष्य इस महिमा की) नेक कमाई को (अपने जीवन का) सहारा बना लेता है, और इस मुश्किल घाटी पर चढ़ता है कि हर समय अपने साथ लड़ाई करता है (भाव, अपने मन को बारंबार विकारों से रोकता है), पाँचों ही ज्ञानेंद्रियों को बस में रखता है, तब (किसी पर भी) कभी उसकी मेर-तेर की निगाह नहीं पड़ती।6।
</details>

<details><summary>दर्पण-टिप्पनी</summary>

नोट: अब तक हम देखते आए हैं कि हरेक ‘वार’ के नाम का पहला अक्षर बरत के हरेक पौड़ी लिखी गई है; जैसे:  

आदित-------------से आरंभ
सोम----------------से ससि
मंगल---------------से माहीति
बुध-----------------से बुधि
ब्रिहसपति---------से बिखिआ
थावर--------------से थिरु  
पर इस पौड़ी नं: 6 में शब्द ‘शुक्रवार’ नहीं इस्तेमाल किया गया, इसके पहले अक्षर के साथ मेल खाने वाला शब्द ‘सुक्रित’ बरत दिया है।  
सुक्रित = भला काम, (‘बार बार हरि के गुण’ गाने का) शुभ काम। सहारै = सहारा बना लेता है, अपने जीवन का आसरा बनाता है। ब्रत = (संस्कृत: व्रत, a vow, mode of life) मुश्किल जीवन जुगति का प्रण, जीवन जुगति रूपी मुश्किल घाटी। ब्रति = मुश्किल जीवन जुगति के प्रण पर, जीवन जुगति रूपी मुश्किल घाटी पर। नोट: मन को विकारों की ओर से रोक के प्रभु का स्मरण करना एक बड़ा मुश्किल रास्ता है, पहाड़ी रास्ता है, घाटी पे चढ़ने के समान है;  
“कबीर जिह मारगि पंडित गए, पाछै परी बहीर॥ 
इक अवघट घाटी राम की, तिह चढ़ि रहिओ कबीर॥ ” 165।
</details>

<details><summary>दर्पण-पदार्थ</summary>

पद्अर्थ: थावर = शनिवार। थिरु = स्थिर, टिकवां। सोइ = सो (दीपक की ज्योति), उस ‘जोति दीवटी’ को। जोति दीवटी जोइ = जो ज्योति दीवटी। दीवटी = छोटा सा सुंदर सा दीपक। जाति = परमात्मा का नूर। घट महि = हृदय में, शरीर में। भीतरि = अंदर। प्रगासु = प्रकाश। करम = किए कर्मों के संस्कार। तब = तब, इस अवस्था में पहुँच के।7।
</details>

<details><summary>दर्पण-भाषार्थ</summary>

अर्थ: ईश्वरीय नूर की जो सुंदर सी छोटी सी ज्योति जो हरेक हृदय में होती है (‘बार बार हरि के गुण’ गा के, मनुष्य) उस ज्योति को अपने अंदर संभाल के रखता है (उसकी इनायत से उसके) अंदर-बाहर ज्योति का ही प्रकाश हो जाता है (भाव, उसको अपने अंदर और सारी सृष्टि में भी एक ही परमात्मा की ज्योति दिखाई देती है)। इस अवस्था में पहँच के उसके पिछले किए सारे कर्मों (के संस्कारों) का नाश हो जाता है।7।
</details>

[[0345]]
<details><summary>दर्पण-पदार्थ</summary>

पद्अर्थ: जब लगु = जब तक। आन = आण, परवाह। दूजी आन = जगत की अधीनता, लोक-लज्जा का ख्याल। महलि = महल में, प्रभु चरणों में। जान न लाभै = जाना नहीं मिलता, जुड़ नहीं सकता, पहुँच नहीं सकता। रमत = स्मरण कर-कर के। राम सिउ = परमात्मा से। रंगु = प्यार। कहि = कहे, कहता है। निरमल = पवित्र। अंग = शरीर, ज्ञानेंद्रियां आदि।8।
</details>

<details><summary>दर्पण-भाषार्थ</summary>

अर्थ: (पर) जब तक मनुष्य के मन में दुनियावी इज्जत आदि की वासना है, तब तक वह प्रभु के चरणों में नहीं जुड़ सकता।  
कबीर कहता है: परमात्मा का स्मरण करते-करते परमात्मा के साथ प्यार हो जाता है और तब शरीर पवित्र हो जाता है।8।1।
</details>

<details open><summary>विश्वास-प्रस्तुतिः</summary>

रागु गउड़ी चेती बाणी नामदेउ जीउ की
</details>

<details><summary>मूलम्</summary>

रागु गउड़ी चेती बाणी नामदेउ जीउ की
</details>

<details><summary>दर्पण-पदार्थ</summary>

पद्अर्थ: देवा = हे देव! हे प्रभु! पाहन = पत्थर, पाषाण। तारीअले = तारे गए, तार दिए, तैरा दिए।
</details>

<details><summary>दर्पण-टिप्पनी</summary>

(नोट: इस शब्द में नामदेव जी ने उन उत्शाह भरी और प्रेम भरी साखियों का जिक्र करके मन को बंदगी की ओर उत्साहित किया है जो रामायण, महाभारत और पुराण आदि में आती हैं और जो आम लोगों में प्रचलित थीं। रामायण की ये कथा आम प्रसिद्ध है कि श्री राम जी ने लंका में पहुँचने के लिए समुंदर पर पुल बनाने के वास्ते पत्थरों पे ‘राम’ का नाम लिखवाया और पत्थर तैरने लगे।)
</details>

<details><summary>दर्पण-पदार्थ</summary>

कस न = क्यूँ ना?।1। रहाउ।
</details>

<details><summary>दर्पण-भाषार्थ</summary>

अर्थ: हे प्रभु! (वह) पत्थर (भी समुंदर पर) तूने तैरा दिए (जिनपे तेरा ‘राम’ नाम लिखा गया था, भला) वह मनुष्य (संसार समुंदर से) क्यों नहीं तैरेंगे, जो तेरा नाम स्मरण करते हैं? रहाउ।
</details>

<details><summary>दर्पण-पदार्थ</summary>

पद्अर्थ: तारीले = तैरा दी। गनिका = वेश्वा (जिसे एक महापुरुष एक तोता दे गए और कह गए इसको राम नाम पढ़ाना)। बिनु रूप = रूप हीन। कुबिजा = कुब्जा, ये एक जवान लड़की कंस की दासी थी, पर थी कुब्बी। जब कृष्ण जी और बलराम मथुरा जा रहे थे, ये कुबिजा कंस के लिए सुगंधि का सामान ले के जाती इनको रास्ते पर मिली। कृष्ण जी के मांगने पर इसने कुछ इत्र आदि इनको दे भी दिया। इस पे कृष्ण जी ने प्रसन्न होकर इसका कुब दूर कर दिया, जिससे ये बड़ी सुंदर कुमारी दिखने लगी। बिआधी = रोग (ग्रस्त), विकारों में प्रवृक्त। बधिक = निशाना मारने वाला (शिकारी)। चरन बधिक = वह शिकारी (जिसने हिरन के भुलेखे में कृष्ण जी के) पैरों में निशाना मारा। बलि बलि = सदके।1।
</details>

<details><summary>दर्पण-भाषार्थ</summary>

अर्थ: हे प्रभु! तूने (बुरे कर्मों वाली) वेश्वा को (विकारों से) बचा लिया, तूने कुरूप कुबिजा का कुब्ब दूर कर दिया, तूने विकारों में गले हुए अजामल को तार दिया। (कृष्ण जी के) पैरों में निशाना मारने वाला शिकारी (और) ऐसे कई (विकारी) लोग (तेरी मेहर से) मुक्त हो गए। मैं सदके हूँ उनसे जिन्होंने प्रभु का नाम स्मरण किया।1।
</details>

<details><summary>दर्पण-पदार्थ</summary>

पद्अर्थ: दासी सुत = दासी का पुत्र। जनु = (तेरा) भक्त। बिदरु = बिदुर, व्यास के आर्शीवाद से दासी के कोख से जन्मा पुत्र पाण्डवों का छोटा भाई, ये कृष्ण जी का भक्त था। सुदामा = (सुदामन्) एक बहुत ही गरीब ब्राहमण कृष्ण जी का हम जमाती और मित्र था। अपनी पत्नी की प्रेरणा पर एक मुठी चावल ले कर ये कृष्ण जी के पास द्वारका हाजिर हुआ और उन्होंने उसे मेहर की नजर से अथाह धन और शोभा बख्शी। उग्रसैन = कंस का पिता, कंस पिता को सिंहासन से उतार के खुद राज करने लगा था; कृष्ण जी ने कंस को मार के इसे पुनः राज बख्शा। क्रम हीन = कर्म हीन। तेऊ = वह सारे।2।
</details>

<details><summary>दर्पण-भाषार्थ</summary>

अर्थ: हे प्रभु! दासी का पुत्र बिदर तेरा भक्त (प्रसिद्ध हुआ), सुदामा (इसकी तूने दरिद्रता खत्म कर दी), उग्रसैन को तूने राज दिया। हे नामदेव के स्वामी! तेरी कृपा से वे सभी तैर गए जिन्होंने कोई जप नहीं किए, कोई तप नहीं साधे, जिनकी कोई ऊंची कुल नहीं थी, कोई अच्छे अमल नहीं थे।2।1।
</details>

<details><summary>दर्पण-टिप्पनी</summary>

नोट: इस शब्द में जिस साखियों की तरफ इशारा है वह श्री राम चंद्र और कृष्ण जी दोनों के साथ संबंध रखती हैं; इससे स्पष्ट होता है कि नामदेव जी इनमें से किसी खास एक के अवतार रूप में पुजारी नहीं थे। इनके द्वारा उद्धार हुए भगतों को परमात्मा की मेहर का पात्र समझते थे; तभी कहते हैं: ‘हउ बलि बलि जिन राम कहे’।
</details>

<details><summary>दर्पण-भाव</summary>

भाव: नाम जपने की महिमा- बड़े-बड़े कुकर्मी और नीच कुल लोग भी तैर जाते हैं।
</details>

<details open><summary>विश्वास-प्रस्तुतिः</summary>

रागु गउड़ी रविदास जी के पदे गउड़ी गुआरेरी
ੴ सतिनामु करता पुरखु गुरप्रसादि ॥
</details>

<details><summary>मूलम्</summary>

रागु गउड़ी रविदास जी के पदे गउड़ी गुआरेरी
ੴ सतिनामु करता पुरखु गुरप्रसादि ॥
</details>

<details><summary>दर्पण-पदार्थ</summary>

पद्अर्थ: संगति = उठना बैठना। पोच = नीच, बिचारा। सोच = चिन्ता, फिक्र। कुटि = टेढ़ी लकीर। कुटिल = टेढ़ी चालें चलने वाला, खोटा। कुटिलता = टेढ़ी चालें चलने वाला स्वभाव, खोट। कुभांती = (कु+भांति) बुरी भांति का, नीच किस्म का, नीच जाति का।1।
</details>

<details><summary>दर्पण-भाषार्थ</summary>

अर्थ: (हे प्रभु!) दिन रात मुझे ये सोच रहती है (मेरा क्या बनेगा?) बुरे लोगों के साथ मेरा उठना-बैठना है, खोट मेरा (नित्य कर्म) है; मेरा जनम (भी) नीच जाति में से है।1।
</details>

<details><summary>दर्पण-पदार्थ</summary>

पद्अर्थ: गुसईआ = हे गुसाई! हे धरती के साई! जीअ के = जिंद के। मोहि = मुझे।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे राम! हे मेरे राम! हे धरती के साई! हे मेरी जिंद के आसरे! मुझे ना बिसारना, मैं तेरा दास हूँ।1। रहाउ।
</details>

<details><summary>दर्पण-पदार्थ</summary>

पद्अर्थ: हरहु = दूर करो। बिपति = मुसीबत, बुरी संगति-रूपी बिपता। जन = मुझ दास को। करहु = बना लो। सुभाई = (सु+भाई) अच्छे भाव वाला, अच्छी भावना वाला। न छाडउ = मैं नहीं छोड़ूंगा। कल = क्षमता। जाई = चली जाए, नाश हो जाए।2।
</details>

<details><summary>दर्पण-भाषार्थ</summary>

अर्थ: (हे प्रभु!) मेरी ये बिपता काट; मुझ सेवक को अच्छी भावना वाला बना ले; चाहे मेरे शरीर की क्षमता भी चली जाए, (हे राम!) मैं तेरे चरण नहीं छोड़ूँगा।2।
</details>

<details><summary>दर्पण-पदार्थ</summary>

पद्अर्थ: कहु = कह। रविदास = हे रविदास! परउ = मैं पड़ता हूँ, मैं पड़ा हूँ। साभा = संभाल, शरण। बेगि = जल्दी। बिलांबा = विलंब, देरी, ढील।3।1।
</details>

<details><summary>दर्पण-टिप्पनी</summary>

नोट: रविदास जी के पदे; रविदास जी के पाँच शब्द हैं; तीन शब्द ऐसे हैं जिनके तीन-तीन पद (बंद = stanzas) हैं; 1 शब्द चार बंदों वाला है और एक शब्द 8 बंदों वाला है। सो, सबके लिए सांझा शब्द ‘पदे’ इस्तेमाल किया गया है; तिपदे, चउपदा, अष्टपदी लिखने की जगह।
</details>

<details><summary>दर्पण-भाषार्थ</summary>

अर्थ: हे रविदास! (प्रभु दर पर) कह: (हे प्रभु!) मैं तेरी शरण पड़ा हूँ, मुझ सेवक को जल्दी मिलो, ढील ना कर।3।1।
</details>

<details><summary>दर्पण-भाव</summary>

भाव: प्रभु दर पर अरदास- हे प्रभु! मैं बुरे कर्मों वाला हूँ, पर तेरी शरण आया हूँ। बुरी संगति से बचाए रख।
</details>

<details><summary>दर्पण-पदार्थ</summary>

पद्अर्थ: बेगम = (बे+गम) जहां कोई ग़म नहीं। को = का। अंदोह = चिन्ता। तिहि ठाउ = उस जगह पे, उस आत्मिक ठिकाने पे, उस अवस्था में। तसवीस = तशवश, सोच, घबराहट। खिराज = कर, मसूल, टैक्स। खता = दोष, पाप। तरसु = डर। जवाल = घाटा।1।
</details>

<details><summary>दर्पण-भाषार्थ</summary>

अर्थ: (जिस आत्मिक-अवस्था रूपी शहर में मैं बसता हूँ) उस शहर का नाम है बे-ग़मपुरा (भाव, उस अवस्था में कोई ग़म नहीं छू सकता); उस जगह पर ना कोई दुख है, ना चिन्ता और ना कोई घबराहट, वहां दुनिया वाली घबराहट नहीं और ना ही उस जायदाद को मसुल है; उस अवस्था में किसी पाप कर्म करने का खतरा नहीं; कोई डर नहीं; कोई गिरावट नहीं।1।
</details>

<details><summary>दर्पण-पदार्थ</summary>

पद्अर्थ: मोहि = मैं। वतन गह = वतन की जगह, रहने की जगह। खैरि = ख़ौरियत, सुख।1। रहाउ।
</details>

<details><summary>दर्पण-भाषार्थ</summary>

अर्थ: हे मेरे वीर! अब मैंने बसने के लिए सुंदर जगह ढूँढ ली है, वहां सदा सुख ही सुख है।1। रहाउ।
</details>

<details><summary>दर्पण-पदार्थ</summary>

पद्अर्थ: काइमु = स्थिर रहने वाली। दाइमु = सदा। दोम सेम = दूसरा तीसरा (दर्जा)। एक सो = एक जैसे। आही = है। आबादानु = आबाद, बसता। गनी = धनी, धनाढ। मामूर = तृप्त।2।
</details>

<details><summary>दर्पण-भाषार्थ</summary>

अर्थ: वह (आत्मिक अवस्था एक ऐसी) बादशाहत (है जो) सदा ही टिकी रहने वाली है, वहाँ किसी का दूसरा-तीसरा दर्जा नहीं, सब एक जैसे ही हैं। वह शहर सदा सघन है और आबाद है, वहाँ धनी और तृप्त लोग ही बसते हैं (भाव, उस आत्मिक दर्जे पे जो जो पहुँचते हैं उनके अंदर कोई भेदभाव नहीं रहता ओर उन्हें दुनिया की भूख नहीं रहती)।2।
</details>

<details><summary>दर्पण-पदार्थ</summary>

पद्अर्थ: सैल करहि = मन मरजी से चलते फिरते हैं। महरम = वाकिफ। महरम महल = महल के वाकिफ। को = कोई। न अटकावै = रोकता नहीं। कहि = कहै, कहता है। खालस = जिसने दुख अंदोह तशवीश आदि मुक्ति पा ली है। हम सहरी = एक ही शहर का बसने वाला, हम वतन, सत्संगी।3।
</details>

<details><summary>दर्पण-टिप्पनी</summary>

नोट: इस शब्द में दुनिया के लोगों के कल्पित स्वर्ग-भिष्त के मुकाबले पर सचमुच की आत्मिक अवस्था का वर्णन है। स्वर्ग-भिष्त के तो सिर्फ एकरार ही हैं, मनुष्य सिर्फ आशाएं ही कर सकता हैकि मरने के बाद मिलेगा; पर जिस आत्मिक अवस्था का यहां जिक्र है, उसे मनुष्य यहाँ इस जिंदगी में ही अनुभव कर सकता है, अगर वह जीवन के सही रास्ते पर चलता है।
</details>

<details><summary>दर्पण-भाषार्थ</summary>

अर्थ: (उस आत्मिक शहर में पहुँचे हुए बंदे उस अवस्था में) आनंद से विचरते हैं; वह उस (ईश्वरीय) महल का भेद जानने वाले होते हैं; (इस वास्ते) कोई (उनके राह में) रोक नहीं डाल सकता। चमार रविदास जिसने (दुख-अंदोह-तशवीश आदि से) छुटकारा पा लिया है कहता है: हमारा मित्र वह है जो हमारा सत्संगी है।3।2।
</details>

<details><summary>दर्पण-भाव</summary>

भाव: प्रभु से मिलाप वाली आत्मि्क अवस्था में सदा आनंद ही आनंद बना रहता है।
</details>

<details open><summary>विश्वास-प्रस्तुतिः</summary>

गउड़ी बैरागणि रविदास जीउ ॥
</details>

<details><summary>मूलम्</summary>

गउड़ी बैरागणि रविदास जीउ ॥
</details>

<details><summary>दर्पण-पदार्थ</summary>

पद्अर्थ: घट = रास्ते। अवघट = मुश्किल। डूगर = पहाड़ी, पहाड़ का। घणा = बहुत। निरगुन = गुण हीन। हमार = हमारा, मेरा। रमईआ = सुंदर राम। मुरारी = हे मुरारी! हे प्रभु!।1।
</details>

<details><summary>दर्पण-भाषार्थ</summary>

अर्थ: (जिस राहों से प्रभु के नाम का सौदा लाद के ले जाने वाला मेरा टांडा गुजरना है, वे) रास्ते बहुत मुश्किल पहाड़ी रास्ते हैं, और मेरा (मन-) बैल कमजोर सा है; प्यारे प्रभु के आगे ही मेरी आरजू है: हे प्रभु! मेरी राशि पूंजी की तूने स्वयं रक्षा करनीं1।
</details>

<details><summary>दर्पण-टिप्पनी</summary>

(नोट: आँख, कान, नाक, जीभ आदि ज्ञानेंद्रियों का समूह मनुष्य-बन्जारे का टांडा है, इन्होंने नाम-व्यापार लादना है, पर इनके राह में रूप रस आदि अनेक मुश्किल घाटियां हैं।)
</details>

<details><summary>दर्पण-पदार्थ</summary>

पद्अर्थ: को = कोई। बनजारो = व्यापारी, बणज करने वाला। टांडा = बैलों व बैलगाड़ियों, रेड़ों का कारवाँ समूह जिनपे व्यापार-सौदागरी का माल लादा हुआ हो, काफ़ला। रे = हे भाई! लादिआ जाइ = लादा जा सके।1। रहाउ।
</details>

<details><summary>दर्पण-भाषार्थ</summary>

अर्थ: हे भाई! (अगर सोहाने प्रभु की कृपा से) प्रभु के नाम का वणज करने वाला कोई बंदा मुझे मिल जाए तो मेरा माल भी लादा जा सके (भाव, तो उस गुरमुखि की सहायता से मैं भी हरि-नाम रूपी वणज कर सकूँ)।1। रहाउ।
</details>

<details><summary>दर्पण-पदार्थ</summary>

पद्अर्थ: सहज बापारु = सहज का व्यापार, अडोलता का वणज, वह वणज जिसमें से शांति रूपी कमाई हासिल हो। करउ = करूँ, मैं करता हूँ। हउ = मैं। बिखु = जहर, आत्मिक जीवन को मार देने वाली वस्तु। संसारि = संसार ने, दुनिया दारों ने।2।
</details>

<details><summary>दर्पण-भाषार्थ</summary>

अर्थ: मैं प्रभु के नाम का व्यापारी हूँ; मैं ये ऐसा व्यापार कर रहा हूँ जिसमें से मुझे सहज अवस्था की कमाई मिले। (प्रभु की मेहर से) मैंने प्रभु के नाम का सौदा लादा है, पर संसार ने (आत्मिक मौत लाने वाली माया रूप) जहर का व्यापार किया है।2।
</details>

[[0346]]
<details><summary>दर्पण-पदार्थ</summary>

पद्अर्थ: दानीआ = जानने वालो! उरवार पार के दानिया = उस पार और उस पार के जानने वाले! जीवों के लोक = परलोक में किए कामों को जानने वाला! आल पतालु = ऊल जलूल, मन मर्जी की बातें। मोहि = मुझे। डंडु = दण्ड। तजीले = छोड़ दिए हैं।3।
</details>

<details><summary>दर्पण-भाषार्थ</summary>

अर्थ: जीवों के लोक-परलोक की सब करतूतें जानने वाले हे चित्रगुप्तो! (मेरे बारे) जो तुम्हारा जीअ करे लिख लेना (भाव, यमराज के पास पेश करने के लिए मेरे कामों में कोई बात तुम्हें मिलनी ही नहीं, क्योंकि प्रभु की कृपा से) मैंने सारे जंजाल छोड़ दिए हैं, तभी तो मुझे जम का दण्ड लगना ही नहीं।3।
</details>

<details><summary>दर्पण-पदार्थ</summary>

पद्अर्थ: रमईए रंगु = सोहाने राम (के नाम) का रंग। मजीठ रंगु = मजीठ का रंग, पक्का रंग जैसे मजीठ का रंग होता है, कभी ना उतरने वाला रंग।4।
</details>

<details><summary>दर्पण-भाषार्थ</summary>

अर्थ: हे चमार रविदास! कह: (ज्यों ज्यों मैं राम-नाम का वणज कर रहा हूं, मुझे यकीन आ रहा है कि) ये जगत ऐसे है जैसे कुसंभे का (कच्चा) रंग। और मेरे प्यारे राम के नाम का रंग ऐसा है जैसे मजीठ का (पक्का) रंग।4।
</details>

<details><summary>दर्पण-टिप्पनी</summary>

नोट: इस शब्द के पहले बंद में भक्त रविदास जी ‘रमईऐ’ के आगे विनती करते वक्त उसे ‘मुरारि’ शब्द से संबोधित करते हैं। अगर आप किसी खास एक अवतार के पुजारी होते तो श्री रामचंद्र के वास्ते ‘मुरारि’ शब्द का इस्तेमाल ना करते, क्योंकि ‘मुरारि’ तो कृष्ण जी का नाम है।
</details>

<details><summary>दर्पण-भाव</summary>

भाव: सत्संगियों में मिल के नाम-धन कमाने से विकारों का भार उतर जाता है।
</details>

<details open><summary>विश्वास-प्रस्तुतिः</summary>

गउड़ी पूरबी रविदास जीउ
</details>

<details><summary>मूलम्</summary>

गउड़ी पूरबी रविदास जीउ
</details>

<details><summary>दर्पण-पदार्थ</summary>

पद्अर्थ: कूप = कूआँ। दादिरा = मेंढक। बिदेसु = परदेस। बूझ = समझ, वाकफियत। ऐसे = इस तरह। बिखिआ = माया। बिमोहिआ = अच्छी तरह मोहा हुआ। आरा पारु = इस पार उस पार। न सूझ = नहीं सूझता।1।
</details>

<details><summary>दर्पण-भाषार्थ</summary>

अर्थ: जैसे (कोई) कूँआ मेंढकों से भरा हो, (उन मेंढकों को) कोई इलम नहीं होता (कि इस कूँएं से बाहर भी कोई और) देस परदेस भी है; वैसे ही मेरा मन माया (के कूँएं) में इतनी गहरी तरह फसा हुआ है कि इसे (माया के कूएं में से निकलने के लिए) कोई इस पार का उस पार का छोर नहीं सूझता।1।
</details>

<details><summary>दर्पण-पदार्थ</summary>

पद्अर्थ: नाइका = हे मालिक! दरसु = दीदार।1। रहाउ।
</details>

<details><summary>दर्पण-भाषार्थ</summary>

अर्थ: हे सारे भवनों के सरदार! मुझे एक पल भर के लिए (ही) दीदार दे।1। रहाउ।
</details>

<details><summary>दर्पण-पदार्थ</summary>

पद्अर्थ: मलिन = मलीन, मैली। मति = अक्ल। माधवा = हे प्रभु! गति = हालत। लखी न जाइ = पहचानी नहीं जा सकती। भ्रमु = भटकना। चूकई = खत्म हो जाए। मै = मुझे।2।
</details>

<details><summary>दर्पण-भाषार्थ</summary>

अर्थ: हे प्रभु! मेरी मति (विकारों से) मैली हुई पड़ी है, (इस वास्ते) मुझे तेरी गती की पहचान नहीं आती (अर्थात, मुझे समझ नहीं आती कि तू कैसा है)। हे प्रभु! मेहर कर, मुझे चतुर मति समझा, (ताकि) मेरा भटकना समाप्त हो जाए।2।
</details>

<details><summary>दर्पण-पदार्थ</summary>

पद्अर्थ: जोगीसर = जोगी+ईसर, बड़े बड़े जोगी। कथनु नही पावहि = अंत नहीं पा सकते। कै कारणै = की खातिर। प्रेम कै कारणै = प्रेम (की दाति) हासिल करने के लिए। कहु = कह। गुण कहु = गुण बयान कर, महिमा कर। तुअ = तेरे।3।
</details>

<details><summary>दर्पण-भाषार्थ</summary>

अर्थ: (हे प्रभु!) बड़े-बड़े जोगी (भी) तेरे बेअंत गुणों का अंत नहीं पा सकते, (पर) हे रविदास चमार! तू प्रभु की महिमा कर, ताकि तुझे प्रेम और भक्ति की दाति मिल सके।3।1।
</details>

<details><summary>दर्पण-भाव</summary>

भाव: प्रभु दर पर अरदास- हे प्रभु! मेरे माया-मोहे-मन को अपना दीदार बख्श के अच्छी तरह सुकर्म में लगाओ।
</details>

<details open><summary>विश्वास-प्रस्तुतिः</summary>

गउड़ी बैरागणि
</details>

<details><summary>मूलम्</summary>

गउड़ी बैरागणि
</details>

<details><summary>दर्पण-पदार्थ</summary>

पद्अर्थ: सतजुगि = सतयुग में। सतु = दान, शास्त्रों की विधि के अनुसार किए हुए दान आदि कर्म। तेता जगी = त्रेता युग यज्ञों में (प्रवृत्त है)। दुआपरि = द्वापर में। पूजाचार = पूजा आचार, देवताओं की पूजा आदि कर्म। द्रिढ़ै = दृढ़ कर रहे हैं, जोर दे रहे हैं। नाम अधार = (श्री राम व श्री कृष्ण अवतार के) नाम का आसरा, श्री राम चंद्र और कृष्ण जी की मूर्ति में तवज्जो/ध्यान जोड़ के उनके नाम का जाप।1।
</details>

<details><summary>दर्पण-भाषार्थ</summary>

अर्थ: (हे पंडित जी! तुम कहते हो कि हरेक युग में अपना-अपना कर्म ही प्रधान है, इस अनुसार) सतिजुग में दान आदि प्रधान था, त्रेता युग यज्ञों में प्रवृत्त रहा, द्वापर में देवताओं की पूजा प्रधान कर्म था; (इसी तरह तुम कहते हो कि) तीनों युग इन तीनों कर्मों धर्मों पर जोर देते हैं; और अब कलियुग में सिर्फ (राम) नाम का आसरा है।1।
</details>

<details><summary>दर्पण-पदार्थ</summary>

पद्अर्थ: पारु = संसार समुंदर का परला छोर। पाइबो = पाओगे। रे = हे भाई! हे पंडित! मो कउ = मुझे। कोऊ = इन कर्म काण्डी पंडितों में से कोई भी। आवागवनु = पैदा होना मरना, जनम मरन का चक्कर। बिलाइ = दूर हो जाए।1। रहाउ।
</details>

<details><summary>दर्पण-भाषार्थ</summary>

अर्थ: पर हे पण्डित! (इन युगों के बँटे हुए कर्मों धर्मों से, संसार समुंदर का) परला छोर कैसे ढूँढोगे? (तुममें से) कोई भी मुझे ऐसा काम समझा के नहीं बता सका, जिसकी सहायता से (मनुष्य के) जन्म-मरण का चक्कर खत्म हो सकें।1। रहाउ।
</details>

<details><summary>दर्पण-पदार्थ</summary>

पद्अर्थ: बहु बिधि = कई तरीकों से। बिधि = विधि, तरीका। धरम = शास्त्रों के अनुसार बताए गए हरेक वर्ण-आश्रम के अलग-अलग कर्तव्य। निरूपीऐ = निरूपित, निर्धारित किए गए हैं, हद बंदी की गई है। सभ लोइ = सारा जगत। करता दीसै = उन धार्मिक रस्मों को करता दिखाई दे रहा है। जिह साधे = जिसके साधन से, जिस धार्मिक कर्म के करने से। सिधि = कामयाबी, मानव जनम के उद्देश्य की सफलता।2।
</details>

<details><summary>दर्पण-भाषार्थ</summary>

अर्थ: (शास्त्रों अनुसार) कई तरीकों से वर्ण आश्रमों के कर्तव्यों की हद-बंदी की गई है; (इन शास्त्रों को मानने वाला) सारा जगत यही निर्धारित कर्म-धर्म कर रहा है। पर किस कर्म-धर्म के करने से (आवागमन से) निजात मिल सकती है? वह कौन सा कर्म है जिसके साधने से जनम-उद्देश्य सफल होता है? - (ये बात तुम नहीं बता सके)।2।
</details>

<details><summary>दर्पण-पदार्थ</summary>

पद्अर्थ: करम = वह धार्मिक रस्में जो शास्त्रों ने निर्धारित किए हैं। अकरम = अ+कर्म, वह काम जो शास्त्रों ने मना किए हैं। सुनि = सुन के। संसा = सहसा, सहम, फिक्र। हिरै = दूर करे।3।
</details>

<details><summary>दर्पण-भाषार्थ</summary>

अर्थ: वेदों और पुराणों को सुन के (बल्कि और ही) शंका बढ़ती है। यही विचार करते रह जाते हैं कि भला कौन सा कर्म शास्त्रोंके अनुसार है, और कौन सा कर्म शास्त्रों में वर्जित किया है। (वर्ण-आश्रमों के कर्म-धर्म करते हुए ही, मनुष्य के) दिल में सहम तो टिका रहता है, (फिर) वह कौन सा कर्म-धर्म (तुम बताते हो) जो मन का अहंकार दूर करे?।3।
</details>

<details><summary>दर्पण-पदार्थ</summary>

पद्अर्थ: बाहरु = (शरीर का) बाहरी क्षेत्र।उदकि = उदक के साथ, पानी के साथ। पखारीऐ = धो दें। घट = हृदय। बिबिधि = वि+विधि, कई विधियों से, कई किस्म के। होइबो = होवोगे। कुंचर = हाथी। बिउहार = व्यवहार, काम।4।
</details>

<details><summary>दर्पण-टिप्पनी</summary>

(नोट: शब्द ‘बाहरु’ और ‘बाहरि’ में फर्क है। ‘बाहरु’ है संज्ञा और ‘बाहरि’ क्रिया विशेषण)।
</details>

<details><summary>दर्पण-भाषार्थ</summary>

अर्थ: (हे पण्डित! तूम तीर्थ-सनान पर जोर देते हो, पर तीर्थों पर जा के शरीर का) बाहरी क्षेत्र ही पानी में धोते हैं, दिल में कई किस्म के विकार टिके ही रहते हैं, (इस तीर्थ-स्नान से) कौन पवित्र हो सकता है? ये सुच तो ऐसी ही होती है जैसे हाथी का स्नान-कर्म है।4।
</details>

<details><summary>दर्पण-पदार्थ</summary>

पद्अर्थ: रवि = सूरज। रजनी = रैन, रात। जथा गति = जैसे दूर हो जाती है। मानो = जानो। कनक = सोना। होत नही बार = चिन्ता नहीं लगती।5।
</details>

<details><summary>दर्पण-भाषार्थ</summary>

अर्थ: (पर, हे पण्डित!) सारा संसार ये बात जानता है कि सूरज के चढ़ने से कैसे रात (का अंधेरा) दूर हो जाता है। ये बात भी याद रखने वाली है कि तांबे के पारस के साथ छूने से उसके सोना बनने में देर नहीं लगती।5।
</details>

<details><summary>दर्पण-पदार्थ</summary>

पद्अर्थ: परम परस = सब पारसों में बढ़िया पारस। भेटीऐ = मिल जाए। लिलाट = माथे पर। उनमन = (संस्कृत: उन्मनस् = Adj.- anxious, eager, impatient) तमन्ना भरा। उनमन मन = वह हृदय जिसमें प्रभु प्रीतम को मिलने की चाहत पैदा हो गई है। मन ही = मनि ही, मन में ही, अंदर ही, अंतरात्मे ही। बजर = वज्र, करड़े, सख्त, पक्के। कपाट = किवाड़, दरवाजे की भित्त।6।
</details>

<details><summary>दर्पण-भाषार्थ</summary>

अर्थ: (इसी तरह) यदि पूर्बले भाग्य जागें तो सतिगुरु मिल जाता है जो सब पारसों से बढ़िया पारस है। (गुरु की कृपा से) मन में परमात्मा के मिलने की चाहत पैदा हो जाती है, वह अंतरात्मे ही प्रभु से मिल लेता है, मन के कठोर किवाड़ खुल जाते हैं।6।
</details>

<details><summary>दर्पण-पदार्थ</summary>

पद्अर्थ: जुगति = तरीका साधन। भगति जुगति = बंदगी-रूप साधन (प्रयोग करके)। मति = बुद्धि। सति करी = पक्की कर ली, दृढ़ कर ली, माया में डोलने से रोक ली। काटि = काट के। सोई = वही मनुष्य। बसि = बस के, टिक के, प्रभु की याद में टिक के। रसि = आनंद से। मन मिले = मन ही मिले, अंतरात्मे ही प्रभु को मिल जाते हैं। निरगुन = माया के तीनों गुणों से रहित प्रभु। गुन बिचार = गुणों की विचार, गुणों की याद।7।
</details>

<details><summary>दर्पण-भाषार्थ</summary>

अर्थ: जिस मनुष्य ने प्रभु की भक्ति में जुड़ के (इस भक्ति की इनायत से) भटकनों, विकारों और माया के बंधनों को काट के अपनी बुद्धि को माया में डोलने से रोक लिया है, वही मनुष्य (प्रभु की याद में) टिक के आनंद से (प्रभु को) अंतर-आत्मा में ही मिल लेता है, और उस एक परमात्मा के गुणों की याद में जुड़ा रहता है, जो माया के तीन गुणों से परे है।7।
</details>

<details><summary>दर्पण-पदार्थ</summary>

पद्अर्थ: निग्रह = रोकना, मन को रोकना, मन को विकारों की ओर से रोकना। टारी न टरै = टाले नहीं टलती। भ्रम फास = भ्रम की फाही। प्रेम भगति = प्रेमा भक्ति, प्यार भरी याद, प्रभु की प्यार भरी याद। उदास = इन प्रयत्नों से निराश, इन कर्मों धर्मों से उपराम।8।
</details>

<details><summary>दर्पण-भाषार्थ</summary>

अर्थ: (प्रभु की याद के बिना) मन को विकारों से रोकने के अगर अन्य अनेक प्रयत्न भी किए जाएं, (तो भी विकारों में) भटकनों की फाँसी टाले नहीं टलती। (कर्मकांड के) इन यत्नों से प्रभु की प्यार भरी याद (दिल में) पैदा नहीं हो सकती। इसलिए मैं रविदास इन कर्मों-धर्मों से निराश हूँ।8।1।
</details>

<details><summary>दर्पण-भाव</summary>

शब्द का भाव: ये बात गलत है कि दिल में परमात्मा की प्रेमा-भक्ति पैदा करने के लिए हरेक युग में मनुष्य के वास्ते अलग-अलग कर्म-धर्म प्रधान रहे हैं। कोई दान, यज्ञ, देव पूजा, अवतार भक्ति, तीर्थ स्नान मनुष्य को माया की फाही से नहीं बचा सकता, और, ना ही प्रभु के चरणों में जोड़ सकता है।
</details>

<details><summary>दर्पण-टिप्पनी</summary>

नोट: गुरबाणी का यही आशय है कि चाहे कोई मिथा हुआ सतियुग है, चाहे त्रेता या द्वापर, और चाहे कलियुग है; दुनिया के विकारों से बच के जीवन का सही रास्ता तलाशने के लिए परमात्मा की भक्ति ही एक मात्र कठिन प्रयत्न है।  
(इस शब्द का अर्थ 2 और 3 जून 1957 को लिखा गया)  
नोट: ‘रहाउ’ की तुकों में रविदास जी कहते हैं कि कोई मनुष्य मुझे ये बात नहीं समझाता कि जनम-मरण का चक्कर कैसे खत्म होगा, और जगत के संसों में से कैसे खलासी होगी।  
जब हम शब्द के बाकी बंद पढ़ते हैं, तो इनमें भक्त जी कहते हैं कि (पंडित) लोग कई तरह के कर्मकांड की आज्ञा कर रहे हें। पर रविदास जी के ख्याल अनुसार ये सारे कर्म-धर्म विकारो-संसों से पार नहीं लंघा सकते। बंद नंबर 4 तक आप यही बात कहते जा रहे हैं। बंद नं: 5 से भक्त जी ने अपना ज्ञान देना आरम्भ किया कि गुरु पारस को मिल के विकारों में मैला हुआ मन सोना बन जाता है। अखिरी बंद में फिर कहते हैं कि कर्मकांड आदि के और सारे यत्न व्यर्थ हैं, इनसे प्रभु की प्रेमा-भक्ति पैदा नहीं होती, इस वास्ते मैं ये कर्मकांड नहीं करता।  
शब्द के बंदों की इस तरतीब से बात साफ दिखाई दे रही है कि पहले बंद में भी रविदास जी पंडित लोगों का ही ज्ञान बयान कर रहे हैं, उनके अपने ज्ञान का इसमें कोई वर्णन नहीं है। हिन्दुओं की पुरानी धर्म-पुस्तकें ही जुगों का बटवारा करती आई हैं, और, हरेक युग का अलग-अलग धर्म बताते आए हैं। मिसाल के तौर पर, पुस्तक ‘महाभारत’ में युगों के बटवारे के बारे में यूँ जिकर आता है:  
द्वापरे मन्त्रशक्तिस्तु, ज्ञानशक्ति: कृते युगे॥ 
त्रैतायां युद्धशक्तिस्तु, संघशक्ति: कलौयुगै॥  
पर, रविदास जी हिन्दू-शास्त्रों के किसी किस्म के युगों के बँटवारे की बात से सहमत नहीं हैं। अगर थोड़ा विचार के भी देखें तो ये कैसे हो सकता है कि कभी तो घोड़े आदि मार के यज्ञ करना जीवन का सही रास्ता हो, कभी तीर्थों का स्नान मानव जनम का मनोरथ हो, कभी देवताओं की पूजा कभी अवतारों की पूजा इन्सानी फर्ज हों। कुदरति के नियम सदा अटल हैं, जब से सृष्टि बनी है, और जब तक बनी रहेगी, इन नियमों कोई फर्क नहीं पड़ना। जगत के वही पाँच तत्व अब हैं जो सृष्टि के आरम्भ में थे। मनुष्य खुद भटकनों-भुलेखों में पड़ कर भले ही कई कुरीतियां पकड़ ले, पर परमात्मा और उसके पैदा हुए जीवों का परस्पर संबंध सदा एकसमान चला आ रहा है।  
इस शब्द में जो खास ध्यान देने योग्य बात है वह ये है कि पहले बंद में रविदास जी हिन्दू-शास्त्रों का ही पक्ष बता रहे हैं, उनकी अपनी सम्मति इसके साथ नहीं है। इसमें कोई शक् नहीं कि इस बंद के आखिर में आधी तुक इस तरह है, ‘कलि केवल नाम अधार’। ऊपरी नजर से हम इस भुलेखे में पड़ जाते हैं कि ये भक्त जी का अपन सिद्धांत है, पर ये बात नहीं। रविदास जी इसकी बाबत भी यही कहते हैं कि;  
“प्रेम भगति नही ऊपजे, ता ते रविदास उदास।”  
आसा की वार की पउड़ी नंबर 6 के साथ पहला श्लोक भी इसी किस्म का है। इस श्लोक में गुरु नानक देव जी मुसलमान, हिन्दू, जोगी, दानी और विकारी; इनका जीवन-कर्तव्यबता के आखिर में और अपना ख्याल यूँ बताते हैं कि:  
नानक भगता भुख सालाहणु, सचु नाम आधारु॥ सदा अनंदि रहहि दिनु राती, गुणवंतिआ पा छारु॥१॥६॥  
पर टीकाकार सज्जन इस शलोक की पहली दो तुकों के अर्थ करने में गलती करते आ रहे हैं, ये तुके हैं;  
“मुसलमाना सिफ़ति–सरीअति, पढ़ि पढ़ि करहि बीचारु॥ बंदे से जि पवहि विचि बंदी, वेखण कउ दीदारु”॥  
यहां आम तौर पे लोग दूसरी तुक में दिए गए विचार को गुरु नानक देव जी का अपना सिद्धांत समझते हैं, पर ख्याल बिल्कुल ही ग़लत है; यहां मुसलमानी शरह का ही वर्णन है (पढ़ो मेरी ‘आसा दी वार सटीक’)।  
इसी तरह रविदास जी “कलि केवल नाम अधार” में अपना ज्ञान नहीं बता रहे, वे तो ये बात कह के आगे साथ ये भी कहते हैं कि;  
“पारु कैसे पाइबो रे॥ मो कउ कोऊ न कहै समझाइ॥ जा ते आवागवनु बिलाइ”॥१॥ रहाउ॥  
तो फिर, जिस लोगों ने युगों का बटवारा करके ‘कलि केवल नाम अधार” कहा, उन्होंने यहाँ नाम को क्या समझा था, और रविदास जी क्यूँ इसका विरोध करते हैं?  
इस प्रश्न का सही उत्तर ढूँढने के लिए भैरव राम में कबीर जी के एक शब्द से सहायता मिलती है। शब्द नंबर: 11 में कबीर जी मुल्ला, काजी, सुल्तान, जोगी और हिन्दू का वर्णन करते हुए आखिरी बंद में लिखते हैं;  
“जोगी गोरखु गोरखु करै॥ हिंदू राम नाम उचरै॥ मुसलमान का एकु खुदाइ॥ कबीर का सुआमी रहिआ समाइ”॥४॥३॥११॥  
यहां कबीर जी जोगी, हिंदू और मुसलमान के बनाए हुए ईष्ट-परमात्मा को नकारते हैं, और अपने स्वामी के बारे में कहते हैं कि वह ‘रहिआ समाइ’। ‘रहाउ’ में भी अपने ‘स्वामी’ के प्रथाए लिखते हैं;  
“है हजूरि कति दूरि बतावहु॥ दुंदर बाधहु सुंदर पावहु”॥  
(नोट: इस शब्द के मरम को विस्तार से समझने के लिए भैरव राग में इस शब्द के साथ मेरा लिखा नोट पढ़ें)।  
कबीर जी हिन्दू के जिस “राम नाम” को नकार रहे हैं, उसी “नाम आधार” की बाबत रविदास जी कहते हैं कि “पारु कैसे पाइबो रे”।  
सो, ये ‘राम नाम’ कौन सा है? ये है “अवतारी राम का नाम”, ये है अवतार-भक्ति। शास्त्रों के बटवारे के अनुसार; दान आदि सतियुग का धर्म, देवताओं की पूजा द्वापर का धर्म और अवतार-भक्ति (मूर्ति पूजा) कलियुग का धर्म है। पर, रविदास जी लिखते हैं इन चारों ही धर्मों को कमाने से;  
“प्रेम भगति नही ऊपजै, ता ते रविदास उदास॥ ”
</details>
