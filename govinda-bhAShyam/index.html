<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | गोविन-भाष्यम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/govinda-bhAShyam/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/govinda-bhAShyam/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:title" content="गोविन-भाष्यम्" />
<meta property="og:description" content="श्री-श्री-गोविन्द-भाष्यम्
श्री-कृष्णो जयति
प्रथमोऽध्यायः, प्रथमः पादः (१.१)
॥ १.१.१ ॥
सत्यं ज्ञानम् अनन्तं ब्रह्म शिवादि-स्तुतं भजद्-रूपम् ।
गोविन्दं तम् अचिन्त्यं हेतुम् अदोषं नमस्यामः ॥
सूत्रांशुभिस् तमांसि व्युदस्य वस्तूनि यः परीक्ष्यते ।
स जयति सात्यवतेयो हरिर् अनुवृत्तो नत-प्रेष्ठः ॥
द्वापरे वेदेषु समुत्सन्नेषु सङ्कीर्ण-प्रज्ञैर् ब्रह्मादिभिर् अभ्यर्थितो भगवान् पुरुषोत्तमः कृष्ण-द्वैपायनः सन् तान् उद्धृत्य विबभाज । तद् अर्थ-निर्णेत्रीं चतु-लक्षणीं ब्रह्म-मीमांसाविश्चकार इत्य् अस्ति कथा स्कान्दी । वेदेषु खलु कर्मणे निखिल-पुमर्थ-हेतुत्वं विष्णोस् तु कर्माङ्गत्वम्, स्वर्गादेः कर्म-फलस्य नित्यत्वं, जीवस्य प्रकृतेश् च स्वतः कर्तृत्वम् । परिच्छिन्नस्य प्रतिबिम्बस्य भ्रान्तस्य वा ब्रह्मण एव जीवत्वम् । चिन्-मात्र-ब्रह्मात्मकत्व-धी-मात्राद् एवास्य जीवस्य संसृति-विनिवृत्तिर् इत्य् आपाततो दुर्मतिभिः प्रतीयन्ते । तान् इमान् पूर्व-पक्षान् विधाय परस्य विष्णोर् इह स्वान्तन्त्र्य-सर्व-कर्तृत्व-सार्वज्ञ्य-पुमर्थत्वादि-धर्मक-विज्ञान-स्वरूपत्वं निरूप्यते ।" />
<meta property="og:type" content="article" />
<meta property="og:url" content="https://vishvAsa.github.io/AgamaH_brAhmaH/govinda-bhAShyam/" /><meta property="article:section" content="" />



<meta itemprop="name" content="गोविन-भाष्यम्">
<meta itemprop="description" content="श्री-श्री-गोविन्द-भाष्यम्
श्री-कृष्णो जयति
प्रथमोऽध्यायः, प्रथमः पादः (१.१)
॥ १.१.१ ॥
सत्यं ज्ञानम् अनन्तं ब्रह्म शिवादि-स्तुतं भजद्-रूपम् ।
गोविन्दं तम् अचिन्त्यं हेतुम् अदोषं नमस्यामः ॥
सूत्रांशुभिस् तमांसि व्युदस्य वस्तूनि यः परीक्ष्यते ।
स जयति सात्यवतेयो हरिर् अनुवृत्तो नत-प्रेष्ठः ॥
द्वापरे वेदेषु समुत्सन्नेषु सङ्कीर्ण-प्रज्ञैर् ब्रह्मादिभिर् अभ्यर्थितो भगवान् पुरुषोत्तमः कृष्ण-द्वैपायनः सन् तान् उद्धृत्य विबभाज । तद् अर्थ-निर्णेत्रीं चतु-लक्षणीं ब्रह्म-मीमांसाविश्चकार इत्य् अस्ति कथा स्कान्दी । वेदेषु खलु कर्मणे निखिल-पुमर्थ-हेतुत्वं विष्णोस् तु कर्माङ्गत्वम्, स्वर्गादेः कर्म-फलस्य नित्यत्वं, जीवस्य प्रकृतेश् च स्वतः कर्तृत्वम् । परिच्छिन्नस्य प्रतिबिम्बस्य भ्रान्तस्य वा ब्रह्मण एव जीवत्वम् । चिन्-मात्र-ब्रह्मात्मकत्व-धी-मात्राद् एवास्य जीवस्य संसृति-विनिवृत्तिर् इत्य् आपाततो दुर्मतिभिः प्रतीयन्ते । तान् इमान् पूर्व-पक्षान् विधाय परस्य विष्णोर् इह स्वान्तन्त्र्य-सर्व-कर्तृत्व-सार्वज्ञ्य-पुमर्थत्वादि-धर्मक-विज्ञान-स्वरूपत्वं निरूप्यते ।">

<meta itemprop="wordCount" content="63295">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="गोविन-भाष्यम्"/>
<meta name="twitter:description" content="श्री-श्री-गोविन्द-भाष्यम्
श्री-कृष्णो जयति
प्रथमोऽध्यायः, प्रथमः पादः (१.१)
॥ १.१.१ ॥
सत्यं ज्ञानम् अनन्तं ब्रह्म शिवादि-स्तुतं भजद्-रूपम् ।
गोविन्दं तम् अचिन्त्यं हेतुम् अदोषं नमस्यामः ॥
सूत्रांशुभिस् तमांसि व्युदस्य वस्तूनि यः परीक्ष्यते ।
स जयति सात्यवतेयो हरिर् अनुवृत्तो नत-प्रेष्ठः ॥
द्वापरे वेदेषु समुत्सन्नेषु सङ्कीर्ण-प्रज्ञैर् ब्रह्मादिभिर् अभ्यर्थितो भगवान् पुरुषोत्तमः कृष्ण-द्वैपायनः सन् तान् उद्धृत्य विबभाज । तद् अर्थ-निर्णेत्रीं चतु-लक्षणीं ब्रह्म-मीमांसाविश्चकार इत्य् अस्ति कथा स्कान्दी । वेदेषु खलु कर्मणे निखिल-पुमर्थ-हेतुत्वं विष्णोस् तु कर्माङ्गत्वम्, स्वर्गादेः कर्म-फलस्य नित्यत्वं, जीवस्य प्रकृतेश् च स्वतः कर्तृत्वम् । परिच्छिन्नस्य प्रतिबिम्बस्य भ्रान्तस्य वा ब्रह्मण एव जीवत्वम् । चिन्-मात्र-ब्रह्मात्मकत्व-धी-मात्राद् एवास्य जीवस्य संसृति-विनिवृत्तिर् इत्य् आपाततो दुर्मतिभिः प्रतीयन्ते । तान् इमान् पूर्व-पक्षान् विधाय परस्य विष्णोर् इह स्वान्तन्त्र्य-सर्व-कर्तृत्व-सार्वज्ञ्य-पुमर्थत्वादि-धर्मक-विज्ञान-स्वरूपत्वं निरूप्यते ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022,\u0022mainSections\u0022:[\u0022shri-sampradayah\u0022],\u0022mainsections\u0022:[\u0022shri-sampradayah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/govinda-bhAShyam\/".replace(basePath, "/");
  pageVars.pageParams = {};
  pageVars.pageSource = "govinda-bhAShyam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>




    <link rel="stylesheet" href="/AgamaH_brAhmaH/css/fonts.css">
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/govinda-bhAShyam/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/govinda-bhAShyam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/govinda-bhAShyam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/govinda-bhAShyam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/govinda-bhAShyam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/govinda-bhAShyam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/govinda-bhAShyam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/govinda-bhAShyam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/govinda-bhAShyam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/govinda-bhAShyam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/govinda-bhAShyam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/govinda-bhAShyam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/govinda-bhAShyam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/govinda-bhAShyam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/govinda-bhAShyam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/govinda-bhAShyam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/govinda-bhAShyam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/govinda-bhAShyam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/govinda-bhAShyam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/govinda-bhAShyam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/govinda-bhAShyam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/govinda-bhAShyam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/govinda-bhAShyam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/govinda-bhAShyam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/govinda-bhAShyam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/govinda-bhAShyam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/govinda-bhAShyam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/govinda-bhAShyam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/govinda-bhAShyam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/govinda-bhAShyam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/govinda-bhAShyam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/govinda-bhAShyam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/govinda-bhAShyam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/govinda-bhAShyam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/govinda-bhAShyam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/govinda-bhAShyam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/govinda-bhAShyam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/govinda-bhAShyam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/govinda-bhAShyam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/govinda-bhAShyam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/govinda-bhAShyam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/govinda-bhAShyam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/govinda-bhAShyam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/govinda-bhAShyam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/govinda-bhAShyam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> गोविन-भाष्यम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="गोविन-भाष्यम्">गोविन-भाष्यम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/govinda-bhAShyam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्री-श्री-गोविन्द-भाष्यम्</p>
<p>श्री-कृष्णो जयति</p>
<h2 id="परथमऽधयय-परथम-पद">प्रथमोऽध्यायः, प्रथमः पादः</h2>
<p>(१.१)</p>
<p><strong>॥ १.१.१ ॥</strong></p>
<p>सत्यं ज्ञानम् अनन्तं ब्रह्म शिवादि-स्तुतं भजद्-रूपम् ।</p>
<p>गोविन्दं तम् अचिन्त्यं हेतुम् अदोषं नमस्यामः ॥</p>
<p>सूत्रांशुभिस् तमांसि व्युदस्य वस्तूनि यः परीक्ष्यते ।</p>
<p>स जयति सात्यवतेयो हरिर् अनुवृत्तो नत-प्रेष्ठः ॥</p>
<p>द्वापरे वेदेषु समुत्सन्नेषु सङ्कीर्ण-प्रज्ञैर् ब्रह्मादिभिर् अभ्यर्थितो भगवान् पुरुषोत्तमः कृष्ण-द्वैपायनः सन् तान् उद्धृत्य विबभाज । तद् अर्थ-निर्णेत्रीं चतु-लक्षणीं ब्रह्म-मीमांसाविश्चकार इत्य् अस्ति कथा स्कान्दी । वेदेषु खलु कर्मणे निखिल-पुमर्थ-हेतुत्वं विष्णोस् तु कर्माङ्गत्वम्, स्वर्गादेः कर्म-फलस्य नित्यत्वं, जीवस्य प्रकृतेश् च स्वतः कर्तृत्वम् । परिच्छिन्नस्य प्रतिबिम्बस्य भ्रान्तस्य वा ब्रह्मण एव जीवत्वम् । चिन्-मात्र-ब्रह्मात्मकत्व-धी-मात्राद् एवास्य जीवस्य संसृति-विनिवृत्तिर् इत्य् आपाततो दुर्मतिभिः प्रतीयन्ते । तान् इमान् पूर्व-पक्षान् विधाय परस्य विष्णोर् इह स्वान्तन्त्र्य-सर्व-कर्तृत्व-सार्वज्ञ्य-पुमर्थत्वादि-धर्मक-विज्ञान-स्वरूपत्वं निरूप्यते ।</p>
<p>तथा हि, ईश्वर-जीव-प्रकृति-काल-कर्माणि पञ्च-तत्त्वानि श्रूयन्ते । तेषु विभु-चैतन्यम् ईश्वरः । अणु-चैतन्यं तु जीवः । नित्य-ज्ञानादि-गुणकत्वम् अस्मद्-अर्थत्वं चोभयत्र । ज्ञानस्य ज्ञातृत्वं प्रकाशस्य स्व-प्रकाशकत्ववद् अविरुद्धम् । तत्रेश्वरः स्वतन्त्रः स्वरूप-शक्तिमान् प्रवेश-नियमनाभ्यां जगद् विदधत् क्षेत्रज्ञ-भोगापवर्गो वितनोति । एकोऽपि बहु-भावेनाभिन्नोऽपि गुण-गुणि-भावेन च विद्वत्-प्रतीतेर् विषयोऽव्यक्तोऽपि भक्ति-व्यङ्ग एक-रसः प्रयच्छति चित्-सुखं स्वरूपम् ।</p>
<p>जीवात्मानस् त्व् अनेकावस्था बहवः । परेश-वैमुख्यात् तेषां बन्धस् तत्-सान्मुख्यात् तु तत्-स्वरूप-तद्-गुण-वरण-रूप-द्विविध-बन्ध-विनिवृत्तिस् तत्-स्वरूपादि-साक्षात्-कृतिः ।</p>
<p>प्रकृतिः सत्त्वादि-गुण-साम्यावस्था तमो-मायादि-शब्द-वाच्या तद्-ईक्षणावाप्त-सामर्थ्या विचित्र-जगज्-जननी । कालस् तु भूत-भविष्यद्-वर्तमान-युगपच्-चिर-क्षिप्रादि-व्यवहार-हेतुः क्षणादि-परार्धान्तश्-चक्रवत् परिवर्तमानः प्रलय-सर्ग-निमित्त-भूतो जङ्द-द्रव्य-विशेषः । ईश्वरादयश् चत्वारोऽर्था नित्याः—नित्यो नित्यानां चेतनश् चेतनानाम् इति, गौर् अनाद्य्-अनन्तवती इति, सद् एव सय्म्येदम् अग्र आसीत् इति श्रुतेः । जीवादयस् तु तद्-वश्याश् च –</p>
<blockquote>
<p>स विश्व-कृद् विश्वविद् आत्म-योनिर्
ज्ञः काल-कारो गुणी सर्व-विद्यः ।
प्रधान-क्षेत्रज्ञ-पतिर् गुणेशः
संसार-मोक्ष-स्थिति-बन्ध-हेतुः ॥ इति श्वेताश्वतर-वचनात् ।</p>
</blockquote>
<p>कर्म च जडम् अदृष्टादि-शब्द-व्यपदेश्यम् अनादि विनाशि च भवति । चतुर्णाम् एषां ब्रह्म-शक्तित्वाद् एकं शक्तिमद्-ब्रह्मेत्य् अद्वैत-वाक्येऽपि सङ्गतिर् इतीमेऽर्थाश् चतुर्लक्षण्याम् अस्यां यथास्थलं प्रकाश्यन्ते । लक्षणान्य् अध्यायाः । तद्-अर्थात्मके श्री-भागवते विव्रियते ।</p>
<blockquote>
<p>भक्ति-योगेन मनसि सम्यक् प्रणिहिते ऽमले ।
अपश्यत् पुरुषं पूर्णं मायां च तद्-अपाश्रयम् ॥
यया सम्मोहितो जीव आत्मानं त्रि-गुणात्मकम् ।
परो ऽपि मनुते ऽनर्थं तत्-कृतं चाभिपद्यते ॥
अनर्थोपशमं साक्षाद् भक्ति-योगम् अधोक्षजे ।
लोकस्याजानतो विद्वांश् चक्रे सात्वत-संहिताम् ॥ [भा।पु। १.७.४-६] इति ।
द्रव्यं कर्म च कालश् च स्वभावो जीव एव च ।
यद्-अनुग्रहतः सन्ति न सन्ति यद्-उपेक्षया ॥ इति चैवम् आदिभिः ।</p>
</blockquote>
<p>अस्य सूत्रार्थ्यत्वं च स्मर्यते—अर्थोऽयं ब्रह्म-सूत्राणाम् इति ।</p>
<p>तत्र प्रथमे लक्षणे सर्वेषां वेदानां ब्रह्मणि समन्वयः । द्वितीये सर्व-शास्त्राविरोधः । तृतीये ब्रह्माप्ति-साधनानि । चतुर्थे तु तद्-आप्तिः फलम् इति । यत्र निष्काम-धर्म-निर्मल-चित्तः सत्-प्रसङ्ग-लुब्धः श्रद्धालुः शान्त्य्-आदिमान् अधिकारी । सम्बन्धो वाच्य-वाचक-भावः । विषयो निरवद्यो विशुद्धानन्त-गुण-गणोऽचिन्त्यानन्त-शक्तिः सच्-चिद्-आनन्दः पुरुषोत्तमः । प्रयोजनं त्व् अशेष-दोष-विनाश-पुरःसरस् तत्-साक्षात्कार इत्य् उपरि स्पष्टं भावि ।</p>
<p>यस्यां खलु विषय-संशय-पूर्वपक्ष-सिद्धान्त-सङ्गति-भेदात् पञ्च न्यायाङ्गानि भवन्ति । न्यायोऽधिकरणात् । विषयो विचार-योग-वाक्यम् । सङ्गतिर् इह शास्त्रादि-विषयतया बहु-विधाऽपि न वितायते । विषयावगतौ स्वयम् एव विद्योतनात् ।</p>
<p>१। ब्रह्म-जिज्ञासाधिकरणम्</p>
<p>इत्य् एवं स्थिते ब्रह्म-जिज्ञासाधिकरणं त्âवत् प्रवर्तते । यो वै भूमा तत् सुखं नान्यत् सुखम् अस्ति । भूमैव सुखं भूमा त्व् एव विजिज्ञासितव्यः [छा।उ। ७.२५.१] इति । आत्मा वा अरे द्रष्टव्यः श्रोतव्यो मन्तव्यो निदिध्यासितव्यो मैत्रेयि [बृ।आ।उ। २.४.५] इति च श्रूयते । निदिध्यासितव्यो जिज्ञासितव्यः । इति भवति संशयः । अधीत-वेदस्य पुंसो धर्मज्ञस्य ब्रह्म-जिज्ञासा युक्ता न युक्ता वेति ? अपामसोमम् अमृता अभूम, अक्षय्यं ह वै चातुर्मास्य-याजिनः सुकृतं भवतीत्य्-आदिषु धर्मैर् अमृतत्वाक्सय्य-सुखत्व-श्रवणान् न युक्तेति पूर्वस्मिन् पक्षे प्राप्ते भगवान् बादरायणो व्यासः प्रारिप्सितस्य शास्त्रस्यादिमं सूत्रम् इदम् अवतारयति—</p>
<blockquote>
<p><strong>अथातो ब्रह्म-जिज्ञासा ॥</strong></p>
</blockquote>
<p>अथातः शब्दाव् अत्रानन्तर्य-हेतु-भावयोर् भवतः । अथानन्तरम् अतो ब्रह्म-जिज्ञासा युक्तेत्य् अक्षर-योजना । विधिनाधीत-वेदस्यापाततोऽधिगत-तद्-अर्थस्याश्रम-सत्यादिभिश् च विमृष्ट-सत्त्वस्य लब्ध-तत्त्व-वित्-प्रसङ्गस्याथ तत्-प्रसङ्गानन्तरम् अतः काम्य-कर्माणि परिमितानित्य-फलानि । ब्रह्म-स्वरूपं तु ज्ञान-लभ्यम् अक्षयानन्त-चित्-सुखं नित्य-ज्ञानादि-गुणकं नित्य-सुख-हेतुर् इति प्रत्ययात् काम्य-कर्म-प्रहाण-पुरः सरा चतुर्-लक्सण्या जिज्ञासा युक्तेत्य् अर्थः ।</p>
<p>नन्व् अधीताद् वेदाद् एव तत्-तद्-अवगतिः स्याद् अध्ययनस्यार्थावबोधन-पर्यन्तत्वात् । ततस् तत्-प्रहाणे तद्-उपासने च धीः प्रवर्तते । किम् अनया चतुर्-लक्षण्येन चेद्, उच्यते । आपाततः प्रतीताद् अर्थाद् वास्तवाद् अपि संशय-विपर्ययाभ्यां धीर् विभ्रंशते । सोपपत्तिकर्या तया नु अधीतया तावतिवर्त्य परमार्थे तस्मिन्न् असौ स्थिरीभवतीत्य् आवश्यकं तद्-अध्ययनात् ।</p>
<p>अयम् अर्थः । आश्रम-कर्माणि चित्त-शोधकतया ज्ञानाङ्गानि भवन्ति । तम् एतं वेदानुवचनेन ब्राह्मणा विविदिषन्ति यज्ञेन दानेन तपसानशेन [बृ।आ।उ। ४.४।] इति बृहद्-आरण्य-श्रुतेः । सत्य-तपो-जपादीनि च—सत्येन लभ्यस् तपसा ह्य् एष आत्मा सम्यक् ज्ञानेन ब्रह्मचर्येण नित्यम् [मु।उ। ३.१.५] इति मुण्डक-श्रुतेः ।</p>
<blockquote>
<p>जप्येनैव च संसिध्येद् ब्राह्मणो नात्र संशयः ।
कुर्याद् अन्यन् न वा कुर्यान् मैत्रौ ब्राह्मण उच्यते ॥ [म।स्मृ। २.८७] इत्य्-आदि-स्मृतेश् च ।</p>
</blockquote>
<p>तत्त्व-वित् प्रसङ्गः खलु ज्ञान-हेतुः नारदादीनां सनत्-कुमारादि-प्रसङ्गेन ब्रह्म-जिज्ञासा-दर्शनात् ।</p>
<blockquote>
<p>तद् विद्धि प्रणिपातेन परिप्रश्नेन सेवया ।
उपदेक्ष्यन्ति ते ज्ञानं ज्ञानिनस् तत्त्वदर्शिनः ॥ [गीता ४.३४] इति स्मृतिभ्यश् च ।</p>
</blockquote>
<p>काम्य-कर्माण्य् अनित्य-फलानि तद् यथेह कर्म-चित्तो लोकः क्षीयते एवम् एवामुत्र पुण्य-चित्तो लोकः क्षीयते इति छान्दोग्य-श्रुतेः । ब्रह्मैव तु ज्ञानैक-गम्यम् ।</p>
<blockquote>
<p>परीक्ष्य लोकान् कर्म-चितान् ब्रह्मणो
निर्वेदम् आयान् नास्त्य् अकृतः कृतेन ।
तद् विज्ञानार्थं स गुरुम् एवाभिगच्छेत्
समित्-पाणिः श्रोत्रियं ब्रह्म-निष्ठम् ॥ इति मुण्डक-श्रुतेः (१.२.१२) ।</p>
</blockquote>
<p>अक्षयानन्त-सुखं च सत्यं ज्ञानम् अनन्तं ब्रह्म, आनन्दो ब्रह्मेति व्यजानाद् इति तैत्तिरीयकात् [तै।उ। २.१.१] । नित्य-ज्ञानादि-गुणकं च परास्य शक्तिर् विविधैव श्रूयते स्वाभाविकी ज्ञान-बल-क्रिया च [श्वे।उ। ६.८], सर्वस्य शरणं सुहृत् [श्वे।उ। ३.७], भाव-ग्राह्यम् अनीडाख्यम् [श्वे।उ। ५.१४] इत्य् आदि श्वेताश्वतर-वचनात् । नित्य-सुखदत्वं च, तं पीठस्थं ये तु यजन्ति धीरास् तेषां सुखं शाश्वतं नेतरेषां इति गोपालोपनिषद्-उक्तेः ।</p>
<p>काम्य-कर्मणां हेयता तु तृतीये वक्ष्यते । तथा च साङ्गं स-शिरस्कं च वेदम् अधीत्य तद्-अर्थान् आपाततोऽधिगम्य तत्त्ववित्-प्रसङ्गेन नित्यानित्य-विवेकतोऽनित्य-वितृष्टे नित्य-विशेषावगतये चतुर्लक्षण्यां प्रवर्तत इति । न चात्र कर्म-सम्पत्त्य्-आनन्तर्यं शक्यं वक्तुम्, तद्वताम् अपि सत्सङ्ग-विरहिणां ब्रह्म-जिज्ञासाया अदर्शनात् । तच्-छून्यानाम् अपि सत्याद्-पूतानां सत्-प्रसङ्गिनां दर्शनाच् च । न च नित्यानित्य-विवेकादि साधन-चतुष्टय-सम्पत्त्य्-आनन्तर्यं शक्यं वक्तुम् । प्राक् तस्या दौर्लभ्यात् सत्-प्रसङ्ग-शिक्षा-पर-भाव्यत्वाच् च । तद्-अवाप्त-ज्ञानाः खलु देशिक-भावानुसारिणः स-निष्ठादि-भेदात् त्रिधा भवन्ति । निष्ठया कर्माण्य् आचरन्तः स-निष्ठाः । लोक-सञ्जिघृक्षया तान्य् आचरन्तः परिनिष्ठिताः । ध्यानम् एवानुतिष्ठन्तो निरपेक्षाश् च । सर्वे ह्य् एते ब्रह्म-विद्ययैव स्वभावानुसारि परं ब्रह्म गच्छन्तीत्य् उपर्य् उपरि विशदीभविष्यति ।</p>
<p>ननु –</p>
<blockquote>
<p>ओङ्कारश् चाथ-शब्दश् च द्वाव् एतौ ब्रह्मणः पुरा ।
कण्ठं भित्त्वा विनिर्जातौ तेन माङ्गलिकाव् उभौ ॥</p>
</blockquote>
<p>इति स्मृतेर् मङ्गलम् एवाथ-शब्दार्थः । शास्त्रारम्भे हि शिष्टो विघ्न-नाशाय तद् आचरन्तीति चेन् नैवम् । ईश्वरस्य विघ्नाशङ्का-विरहात् । तस्येश्वरस्य तु—कृष्ण-द्वैपायनं व्यासं विद्धि नारायणं प्रभुम् ॥ इति स्मृतेः । तथापि मङ्गलात्मकत्वात् तस्मात् कम्बु-स्वनादिवत् तत् सम्भवेद् इति तेनैव लोकोऽपि सङ्गृहीतः । तस्मात् तादृशस्य पुंसस् तद्-अनन्तरं तज्-जिज्ञासा युक्तेति । अबिन्दु-मस्तको योऽङ्कः सूत्रतो वृत्तितोऽपि सः । द्वि-बिन्दु-मस्तकस् त्व् एव बोध्योऽधिकरणाश्रितः ॥ १ ॥</p>
<p>**ह्द्स्- **१.२.८-११, १.१.१।</p>
<blockquote>
<p>—ओ)०(ओ—</p>
</blockquote>
<p><strong>॥ १.१.२ ॥</strong></p>
<p>ननु पूर्वत्र भूम-शब्देन च जीवम् अभुपेत्य ब्रह्म-शब्देनापि तम् एवाह । प्राक् प्राण-प्रक्रियया पति-जायादि-प्रीति-संसूचनया च तस्यैव प्रत्ययत्वात् बृहज्-जाति-जीव-कमलासन-शब्द-राशिष्व् इति ब्रह्म-शब्दस्य च तत्र रूढेर् इत्य् एतां भ्रान्तिं अपनेतुम् आरम्भः । तैत्तिरीयके, भृगुर् वै वारुणिः । वरुणं पितरम् उपससार ।</p>
<p>अधीहि भगवो ब्रह्म इत्य् उपक्रम्य पठन्ते ।</p>
<p>यतो वा इमानि भूतानि जायन्ते । येन जातानि जीवन्ति । यत् प्रयन्त्य् अभिसंविशन्ति । तद् ब्रह्म । तद् विजिज्ञासस्व । इति । इह संशयः । जिज्ञास्यं ब्रह्म जीवः सर्वेश्वरो वेति ?</p>
<blockquote>
<p>विज्ञानं ब्रह्म चेद् वेद तस्माच् चेन् न प्रमाद्यति ।
शरीरे पाप्मनो हित्वा सर्वान् कामान् समश्नुते ॥</p>
</blockquote>
<p>इति तत्रैव जीवेऽपि ब्रह्मत्व-ध्येयत्वादि-श्रवण-दृष्ट-द्वारा भूतोत्पत्त्यादि-हेतुत्व-सम्भवाच् च जीवः स्याद् इति प्राप्ते जिज्ञास्यस्य ब्रह्मणो लक्षणम् आह –</p>
<blockquote>
<p><strong>जन्माद्य् अस्य यतः ॥</strong></p>
</blockquote>
<p>छान्दोग्ये जान-श्रुतिर् ह पौत्रायणः [छा।उ। ४.१.१] इत्य् आदिर् आख्यायिका श्रूयते । तत्र हंसोक्ति-श्रवणानन्तरं सयुग्वानो रैङ्कस्य सन्निधि-गतेन जानश्रुतिना गो-निष्क-रथान् दर्शयित्वा देवतां पृष्ठो रैङ्क आह अहह हारे त्वा शूद्र तवैव सह गोभिर् अस्त्व् [छा।उ। ४.१.३] इति तं शूद्र-शब्देन सम्बोध्य पुनर् अप्य् आहृत-गो-निष्क-रथ-कन्योपहारं तम् आजहारेमाः शूद्रानेनैव मुखेनालपयिष्यथा [छा।उ। ४.२.५] इत्य् उक्त्वा संवर्ग-विद्याम् उपदिष्टवान् इति वर्ण्यते । इह भवति संशयः । वेद-विद्यायां शूद्रोऽधिक्रियते न वेति । तत्र मनुष्याधिकारोक्तिर् अविशेषात् सामर्थ्यादि-सत्त्वात् शूद्रेति श्रौत-लिङ्गात् पुराणादिषु विदुरादीनां ब्रह्मवित्त्व-दर्शनाच् च सोऽधिक्रियत इति प्राप्तौ ।</p>
<p>ह्द्स्- १.१.१।</p>
<blockquote>
<p>—ओ)०(ओ—</p>
</blockquote>
<p><strong>३। शास्त्र-योनित्वाधिकरणम्<br>
॥ १.१.३ ॥</strong></p>
<blockquote>
<p>उपक्रमोपसंहाराव् अभ्यासोऽपूर्वता फलम् ।
अर्थ-वादोपपत्ती च लिङ्गं तात्पर्य-निर्णये ॥</p>
</blockquote>
<p>इति यानि शास्त्राणि तात्पर्य-निर्णेतॄणि षड्-विधानि लिङ्गानि स्मृतानि तान्य् अपि द्वैत एव विलोक्यन्ते । तथा हि, श्वेताश्वतराः— द्वा सुपर्णा इत्य् उपक्रमः, अन्यम् ईशम् इत्य् उपसंहारः । तयोर् अन्योऽनश्नन्न् अन्योऽन्यम् ईशम् इत्य् अभ्यासः । ईश्वर-सम्बन्धि-भेदस्य शास्त्रं विना अप्रातेर् अपूर्वता । वीत-शोक इत्य् आदि फलम् । अस्य महिमानम् एति इत्य् आद्य् अर्थ-वादः । अन्योऽनश्नन्न् इत्य् उपत्तिश् चेत्य् एवम् अन्यत्राप्य् एतानि मृग्याणि ।</p>
<p>ननु, फलवत्य् अज्ञातेऽर्थे शास्त्र-तात्पर्यात् तादृशम् अद्वैतं तस्य गोचरः । वैकल्याज् ज्ञातत्वाच् च द्वैतम् न तद्-गोचरः । किन्तु अनूद्यमानम् एव तद् इति चेन् मैवम् । पृथग् आत्मानं प्रेरितारं च मत्वा जुष्टंस् ततस् तेनामृतत्वम् एति इत्य् आदिना श्वेताश्वतरैस् (१.६) तत्र फलस्योक्तेः । विरुद्ध-धर्मावच्छिन्न-प्रतियोगिकतया लोके तस्याज्ञातत्वाच् च । अद्वैतं त्व् अफलम् अस्वीकाराद् अज्ञातं च शश-शृङ्गवद् असत्त्वात् । यानि च तद् अद्वैत-बोधकानि वाक्यानि क्वचिद् वीक्ष्यन्ते तानि तन्-मात्रायत्त-वृत्तिकत्व-तद्-व्याप्यत्वादिभिः शास्त्र-कृतैव सङ्गमयिष्यन्ते । शास्त्र-दृष्ट्या तूपदेशो वामदेववद् इत्य् उपरिष्ठात् ।</p>
<p>अथ जगज्-जन्मादि-हेतुः पुरुषोत्तमोऽविचिन्त्यत्वाद् वेदान्तेनैव बोध्यो न तु तर्कैर् इति वक्तुम् आरम्भः ।</p>
<blockquote>
<p>सच्-चिद्-आनन्द-रूपाय कृष्णायाक्लिष्ट-कारिणे ।
नमो वेदान्त-वेद्याय गुरवे बुद्धि-साक्षिणे ॥ इति गोपाल-तापयाम् ।
तत् त्व् औपनिषदं पुरुषं पृच्छामि इति बृहद्-आरण्यके पठ्यते च ।</p>
</blockquote>
<p>इह संशयः । उपास्यो हरिर् अनुमानेनोपनिषदा वा वेद्य इति । गौतमाद्यैर् मन्तव्यः इति श्रुत्या चाभ्युपगमाद् अनुमानेन स वेद्य इति प्राप्तेः ।</p>
<blockquote>
<p><strong>शास्त्र-योनित्वात् ॥</strong></p>
</blockquote>
<p>।क्षतेर्न् एत्य् अतो नेत्य् आकृष्यम् । मुमुक्षुभिर् असौ नानुमेयः । कुतः ? शास्त्रेति । शास्त्रम् उपनिषद् योनिर् बोध-हेतुर् यस्य तत्त्वात् उपनिषद्-बोध्यत्व-श्रवणाद् इत्य् अर्थः । अन्यथौपनिषद्-असमाख्या-विरोधः । मन्तव्य इति श्रुत्या तु स्वानुसारि-तर्को ‘भ्युपगतः । पूर्वापराविरोधेन कोऽर्थोऽत्राभिमतो भवेत् इत्य् आद्यम् ऊहनं तर्कः शुष्क-तर्कं तु वर्जयेत् इत्य् आदि श्रुतेः । गौतमादि-शुष्क-तर्क-हेयत्वं तु वक्ष्यते, तर्काप्रतिष्ठानाद् इति । तस्मात् वेदान्तात् विदित्वासौ ध्येय इति । इदम् एवादुष्टं म्रमा¨¨एअम् इति सूत्रयति । श्रुतेस् तु शब्द-मूलत्वाद् इति । इत्थं च हरेर् आत्म-मूर्तित्वम् अनुभूतेर् अनुभवितृत्वं स्वात्मक-धर्माधिष्ठान-शालित्वं जगत्-कर्तृ निर्विकारत्वं चेत्य् आदि—श्रूयमाण-रूपतया तस्योपासनं सिध्यति । तत्राह न खलु तावद् वेदान्त-वाक्य-गणः प्रयोग-योग्यः सिद्धार्थ-बोधकत्वेन प्रयोजन-शून्यत्वात्, सप्त-द्वीपावसुन्धरेत्य् आदि वाक्यवत् । प्रवृत्ति-निवृत्ति-रूप-साध्यार्थ-बोधकानि वाक्यानि प्रयोजनवत्त्वात् प्रयोग-योग्यानि दृष्टानि । अर्थ-लिप्सुर् नृपं गच्छेत्, मन्दाग्निर् न जलं पिबेत्, इति लोके । सर्व-कामो यजेत, सुरां न पिबेद् इति वेदे च । न हि प्रयोजनम् अनुद्दिश्य वाक्य-प्रयोगः सम्भवति । तच् च प्रवृत्ति-निवृत्ति-साध्येष्टाप्ति-परिहारात्मकम् अवगतम् । ब्रह्म खलु परिनिष्पन्नं वस्तु । तद्-बोधकस्य सत्यं ज्ञानम् अनन्तम् इत्य् आदि-वाक्यस्य तच्-छून्यत्वान् न तद्-योग्यत्वम् । यदि कश्चित् तं प्रयुयुक्षुर् भवेत् तर्हि प्रयोजनवद् वाक्यैक-वाक्यतया तं प्रयुञ्जानस् तस्यापि तद्वत्त्वं ब्रूयात् । तस्मात् क्रतु-देवता-कर्तृ-प्रतिपादनेन तद्वान् तद्-वाक्य-गणस् तद्-योग्यो भवतीति । आह चैवं जैमिनिः । आम्नायस्य क्रियार्थत्वाद् आनर्थक्यम् अतद्-अर्थानां तस्माद् अनित्यत्वम् उच्यते तद्-भूतानां क्रियार्थेन समान्म्नायोऽर्थस्य तन्-निमित्तत्वाद् इति । मैवं भ्रमितव्यम् । प्रवृत्ति-निवृत्ति-बोधकता-विरहेऽपि परम-पुमर्थ-रूप-ब्रह्मास्तित्व-बोधनेनैव तस्य तद्वत्त्वात् निधि-सत्तावबोधक-वाक्यवत् । यथा त्वद्-गृहे निधिर् अस्तीत्य् आप्त-वाक्यात् तत्-प्राप्त्य्-एक-लक्षणः पुम्-अर्थस् तथाक्षयानन्द-चिद्-रूपं निरवद्य-सर्व-सुहृद्-आत्म-प्रदं मद्-अंशि ब्रह्मास्तीति तत्-सत्त्व-प्रत्ययाद् एव स इति न तद्वत्त्व-विरहः । पुत्रस् ते जातो नायं सर्पो रज्जुर् एवेत्य् आदिषु स्वरूप-परेष्व् अपि वाक्येषु हर्ष-भय-निवृत्ति-रूप-फलवत्त्वं दृष्टम् ।</p>
<p>किं च, स्फुटम् अस्य तद्वत्त्वं परिदृश्यते—सत्यं ज्ञानम् अनन्तं ब्रह्म यो वेद निहितं गुहायां सोऽश्नुते सर्वान् कामान् इत्य् आदिषु । न चोक्त-रीत्या क्रिया-परता तस्य शक्या वक्तुं प्रकरण-भेदात् प्रत्युत कर्म-तत्-फल-विगानात् श्रुत-हान्य-श्रुत-कल्पन-प्रसङ्गाच् च । न च निखिल-जगद्-उदयादि-कारणे नित्य-चिद्-वपुष्य् अनन्त-कल्याण-गुण-रत्नाकरे श्रीनिवासे ब्रह्मणि व्युत्पन्नं शास्त्रम् अन्य-परं शक्यं कर्तुम् । प्रमा¨¨नत्वेन स्व-विषयावगति-पर्यवसायित्वात् । न चाम्नायस्येत्य् आदि-न्यायेन जैमिनिना कर्म-परत्वं तस्य समर्थितम् इति वाच्यं तस्य ब्रह्म-निष्ठत्वात् । तस्मात् कर्म-प्रकरण-स्थानां केषाञ्चिद् वाक्यानां स्वाथान् त्यक्त्वैव तत्-परत्वं तेन समर्थितं न त्व् अन्यत् । तस्मात् ब्रह्म-परम् एव तद् इति स्फुटम् ॥३॥</p>
<p>**ह्द्स्- **१०.१६.४४।</p>
<blockquote>
<p>—ओ)०(ओ—</p>
</blockquote>
<h3 id="४-समनवयधकरणम">४। समन्वयाधिकरणम्</h3>
<p><strong>॥ १.१.४ ॥</strong></p>
<p>अथ पूर्वार्थ-दार्ढ्याय ब्रह्मणः सर्व-वेद-वेद्यत्वम् उच्यते । योऽसौ सर्वैर् वेदैर् गीयत इति गोपालोपनिषदि । सर्वे वेदा यत्-पदम् आमनन्ति इति कठ-वल्ल्यां च पठ्यते । तत्र संशयः । सर्व-वेद-वेद्यत्वं विष्णोर् अयुक्तं न वेति । वेदेषु प्रायेण कर्म-विधान-दर्शनात् अयुक्तं तस्य तत् । वृष्टि-पुत्र-स्वर्गादि-फलकानि कारि-रिपुत्रकाम्येष्टि-ज्योतिष्टोमादीनि कर्माणि साङ्गानि सेति-कर्तव्यानि विदधतो वेदा दृश्यन्ते । ते च प्रमाणत्वेन स्व-विषयावगति-पर्यवसायिनो, विष्णु-परतया न शक्या नेतुम् इति प्राप्तेः—</p>
<blockquote>
<p><strong>तत् तु समन्वयात् ॥</strong></p>
</blockquote>
<p>तु-शब्दः शङ्काच् छेदार्थः । तत्-सर्व-वेद-वेद्यत्वं विष्णोर् उक्तम् । कुतः ? समन्वयात् । अन्वयस् तात्पर्य-लिङ्गम् । समन्वयत्वं सुविचारितत्वम् । सुविमृष्टैर् उपक्रमोपसंहारादिभिः षड्भिर् लिङ्गैस् तत्रैव शास्त्र-तात्पर्यात् स एव तद् वेद्य इत्य् अर्थः । इतरथा कथं योऽसाव् इत्य् आदि-श्रुति-वाक्योपपत्तिः । आह चैवं भगवान् पुण्डरीकाक्षः । वेदैश् च सर्वैर् अहम् एव वेद्यो वेदान्त-विद् वेद-विद् एव चाहम् इति ।</p>
<blockquote>
<p>किं विधत्ते किम् आचष्टे किम् अनूद्य विकल्पयेत् ।
इत्य् अस्या हृदयं लोके नान्यो मद् वेद कश्चन ।
मां विधत्ते ऽभिधत्ते मां विकल्प्यापोह्यते त्व् अहम् ॥ [भा।पु। ११.२१.४२-४३] इति वा ।</p>
</blockquote>
<p>एतद् उक्तं भवति—साक्षात् परम्पराभ्यां वेदा ब्रह्मणि प्रवर्तन्ते । तत्र स्वरूप-गुण-निरूपणेन ज्ञान-काण्डे साक्षात् कर्म-काण्डे तु ज्ञानाङ्ग-भूत-कर्म-प्रतिपादनेन परम्परयेति मन्यन्ते । तत् त्व् औपनिषदं पुरुषं पृच्छामि, तम् एतं वेदानुवचनेन ब्राह्मणा विविदिषन्ति इत्य् आदि श्रवणात् । वृष्टि-पुत्र-स्वर्गादि-फलक-कर्म-विधायिता तु तेषां रुच्य्-उत्पादनार्थायैव । वृष्ट्य्-आदि-फल-दृष्ट्या तेष्व् अभिजात-रुचेस् तद्-अर्थान् विचारयतो नित्यानित्य-वस्तु-विवेकिनो ब्रह्म-तृष्णा जगद्-वैतृष्णं च स्याद् इति सिद्धं सर्वेषां तेषां ब्रह्म-परत्वम् । कामितस्यैव वृष्ट्य्-आदेः फलत्वेन प्रतीतेर् अकामितोऽसौ न स्यात् । किं च ज्ञानोदयार्था बुद्धि-शुद्धिर् एव भवेत् । तम् एतम् इत्य् आदेर् इति ब्रह्माङ्ग-भूत-देवतार्चनं खलु ब्रह्मार्चनम् एव तत्-फलं तु चित्त-शुद्धिर् एवेत्य् अन्यत् प्राग्वत् ॥४॥</p>
<p>**ह्द्स्- **१.१.१ (जन्माद्यस्य यतोऽन्वयाद् इतरतश् च)।</p>
<blockquote>
<p>—ओ)०(ओ—</p>
</blockquote>
<p><strong>५। ईक्षतेर् अधिकरणम्<br>
॥ १.१.५ ॥</strong></p>
<p>अथोक्त-वक्ष्यमाण-समन्वयोपपत्तये ब्रह्मणोऽवाच्यत्वम् निरस्यते । यतो वाचो निवर्तन्ते अप्राप्य मनसा सह इति तैत्तरीयके । यद्-वाचानभ्युदितं येन वाग् अभ्युपद्यते तद् एव ब्रह्म तद् विद्धि नेदं यद् इदम् उपासत इति केनोपनिषदि च पठ्यते । तत्र संशयः—अशब्दं शब्द-वाच्यं वा ब्रह्मेति ? श्रुति-स्वारस्याद् अशब्दं तत् । अन्यथा स्व-प्रकाशता-हानात् ।</p>
<blockquote>
<p>यतोऽप्राप्य निवर्तन्ते वाचश् च मनसा सह ।
अहं चान्य इमे देवास् तस्मै भगवते नमः ॥ इति स्मृतेश् च ।</p>
</blockquote>
<p>इत्य् एवं प्राप्ते निराकर्तुम् आह—</p>
<blockquote>
<p><strong>ईक्षतेर् नाशब्दम् ॥</strong></p>
</blockquote>
<p>नास्ति शब्दो वाचको यस्मिन् तद् अशब्दम् । ईदृशं ब्रह्म न भवति । किन्तु शब्द-वाच्यम् एव तत् । कुतः ? ईक्षतेः । तत् त्व् औपनिषदं पुरुषं पृच्छामि इति प्रष्टव्यस्य पुरुषस्य औपनिषद-समाख्यादर्शनाद् इत्य् अर्थः । भावे तिप्-प्रत्ययस् त्व् आर्षः । सर्वे वेदा यत्-पदम् आमनन्ति इत्य् आदि वाक्येभ्यश् च । अशब्दं तु कार्त्स्न्येनाशब्दितत्वात् । दृष्टोऽपि मेरुः कार्त्स्न्येनादर्शनाद् अदृष्टः कथ्यते । अन्यथा यत इति, अप्राप्येति । अनभ्युदितम् इति । तद् एव ब्रह्मेति च व्याकुप्यात् । स्वात्मना वेदेन ज्ञापनं खलु स्व-प्रकाशतया न विरुद्ध्यते । तस्य स्वात्मकत्वं तु उपरि वक्ष्यते । तस्मात् शब्द-वाच्यं ब्रह्म ॥५॥</p>
<p>**ह्द्स्- **१.१.१ (अर्थेष्व् अभिज्ञः स्वराट्)</p>
<p><strong>॥ १.१.६ ॥</strong></p>
<p>स्याद् एतत् । वाच्यत्वेनेक्षितः पुरुषः सगुणोऽस्तु तत्र गृहीत-शक्तयो वेदाः शुद्धे पूर्णे वाच्य-लक्षणया पर्यवस्येयुर् इति चेत् तत्राह—</p>
<blockquote>
<p><strong>गौणश् चेन् नात्म-शब्दात् ॥</strong></p>
</blockquote>
<p>वाच्यत्वेन दृष्टोऽसौ सत्त्वोपाधिको न भवेत् । कुतः ? आत्म-शब्दात् । आत्मैवेदम् अग्र आसीत् पुरुष-विधः इति वाजसेनयके । आत्मा वा इदम् एक एवाग्र आसीत् नान्यत् किञ्चन मिषत् स ईक्षत लोकान् नु सृजा इत्य् ऐतरेयके च सृष्टेः पूर्वस्य पुरुषस्य आत्म-शब्देनाभिधानात् । तस्य शब्दस्य पूर्णे ब्रह्मणि मुख्य-वृत्तता प्राग् अभानि ।</p>
<blockquote>
<p>वदन्ति तत् तत्त्व-विदस् तत्त्वं यज् ज्ञानम् अद्वयम् ।
ब्रह्मेति परमात्मेति भगवान् इति शब्द्यते ॥ [भा।पु। १.२.११]
शुद्धे महा-विभूताख्ये परे ब्रह्मणि शब्द्यते ।
मैत्रेये भगवच्-छब्दः सर्व-कारण-कारणे ॥</p>
</blockquote>
<p>इत्य् आदि-स्मृत्या शुद्धस्य वाच्यता । नह्य् अवाच्यः शब्दितुं शक्यः ॥६॥</p>
<p>**ह्द्स्- **१.२.११।</p>
<p><strong>॥ १.१.७ ॥</strong></p>
<blockquote>
<p><strong>तन्-निष्ठस्य मोक्षोपदेशात् ॥</strong></p>
</blockquote>
<p>चतुर्षु नेत्य् अनुवर्तते । तैत्तरीयके—असद् वा इदम् अग्र आसीत् ततो वै सद् अजायत तद् आत्मानं स्वयम् अकुरुतेत्य् आरभ्य यदा ह्य् एवैष एतस्मिन्न् अदृष्ट्श्येऽनात्म्येऽनिरुक्तेऽनिलयनेऽभयं प्रतिष्ठां विन्दतेऽथ सोऽभयं गतो भवति यदा ह अवैष एतस्मिन्न् उदरम् अन्तरं कुरुते अथ तस्य भयं भवति इति प्रप¨¨इचातीते वेद-वाच्ये विश्व-कर्तरि तस्मिन् पर-ब्रह्मणि परिनिष्ठितस्य विमुक्ति-कथनान् न स गौणः । तस्य गौणत्वे तद्-भक्तस्य मुक्तिं न ब्रूयात् । निर्गुणः परमात्मा तस्यानुवृत्त्या मोक्षः स्मर्यते ।</p>
<blockquote>
<p>हरिर् हि निर्गुणः साक्षात् पुरुषः प्रकृतेः परः ।
स सर्व-दृग् उपद्रष्टा तं भजन् निर्गुणो भवेत् ॥ [भा।पु। १०.८८.५] इति ॥७॥</p>
</blockquote>
<p>ह्द्स्। १०.८८.५</p>
<p><strong>॥ १.१.८ ॥</strong></p>
<blockquote>
<p><strong>हेयत्व-वचनाच् च ॥</strong></p>
</blockquote>
<p>यद्य् असौ जगत्-कर्ता गौणः स्यात् तर्हि साधनोपदेशिषु वेदान्त-वाक्येषु स्त्री-पुंसादेर् इव हेयत्वं ब्रूयान् न चैवम् अस्ति । किं गुण-हानाय मुमुक्षुभिर् उपास्यः स कीर्त्यते । तद् भिन्नस्य तु गौणस्य तद् उच्यते—अन्या वाचो विमु¨¨इचथेति । कर्तृत्वं चेदं शुद्ध-निष्ठम् अतः सत्यत्वादिर् इव मुमुक्षु-ध्येयत्वं बोध्यं तथा च निर्गुण एव वाच्य इति ॥८॥</p>
<p>ह्द्स्। १.२.२३, १.२.२५, १.१.१६।</p>
<p><strong>॥ १.१.९ ॥</strong></p>
<blockquote>
<p><strong>स्वाप्ययात् ॥</strong></p>
</blockquote>
<p>वाजसनेयके—</p>
<blockquote>
<p>पूर्णम् अदः पूर्णम् इदं पूर्णात् पूर्णम् उदच्यते ।
पूर्णस्य पूर्णम् आदाय पूर्णम् एवावशिष्यते ॥</p>
</blockquote>
<p>पूर्णे स्वस्मिन्न् एव पूर्णस्यैव स्वस्याप्ययाभिधानान् न पूर्णम् अशब्दम् । यद् इदं गौणं स्यात् तर्हि परस्मिन्न् अपीयान् न तु स्वस्मिन्न् एव । न च पूर्ण-शब्दितं स्यात् । वाक्यार्थं तु अदो मूल-रूपम् । इदं प्रकाश-रूपम् । उभयं पूर्णम् । रासादिषु कर्मसु मूल-रूपात् पूर्णाद् उदच्यते प्रादुर्भवति । तत्-पूर्तौ पूर्णस्य प्रकाश-रूपम् आदायैक्यं नीत्वा पूर्णं मूल-रूपम् अन्यत्राविलीनं अवशिष्यत इति । निर्गुणस्य हरेर् ऐवंविध्यं स्मृतिर् आह—</p>
<p>स देवो बहुधा भूत्वा निर्गुणः पुरुषोत्तमः ।</p>
<p>एकीभूय पुनः शेते निर्दोषो हरिर् आदि-कृत् ॥ इति ॥</p>
<p>ह्द्स्। १.२.३०-३४।</p>
<p><strong>॥ १.१.१० ॥</strong></p>
<p>यत् तु सगुणं निर्गुणं चेति द्विरूपं ब्रह्म । तत्राद्यं सत्त्वोपाधि सर्वज्ञं सर्व-शक्ति जगत्-कारणम् । द्वितीयं च सत्तानुभूति-मात्रं पूर्णं विशुद्धम् । पूर्वत्र वेदानां शक्तिः । परत्र तु तात्पर्यम् इत्य् आद्य् अभिप्रेतम् । तद् अपि निरस्यति—</p>
<blockquote>
<p><strong>गति-सामान्यात् ॥</strong></p>
</blockquote>
<p>गतिः अवगतिः । विज्ञान-घनः सर्वज्ञः सर्व-शक्तिः पूर्णो विशुद्धः परमात्मा जगद्-धेतुर् उपासितः सन् विमुक्ति-कृद् इति धीर् इत्य् अर्थः । तस्याः सर्वेषु वेदेषु सामान्याद् ऐकरूप्यात् । तथा-भूतस्यैकस्य ब्रह्मणः सर्वेषु तत्तयाभिधानात् । सगुणं निर्गुणं चेति द्विरूपता नास्तीत्य् अर्थः । स्मृतिश् च मत्तः परतरं नान्यत् किञ्चिद् अस्ति धनञ्जय इति ॥१०॥</p>
<p>ह्द्स्। १.२.२८-२९।</p>
<p><strong>॥ १.१.११ ॥</strong></p>
<p>अथ स्फुटम् एव निर्गुणस्य वाच्यत्वम् आह—</p>
<blockquote>
<p><strong>श्रुतत्वाच् च ॥</strong></p>
</blockquote>
<p>काठकादिषु—</p>
<blockquote>
<p>एको देवः सर्व-भूतेषु गूढः
सर्व-व्यापी सर्व-भूतान्तरात्मा ।
कर्माध्यक्षः सर्व-भूताधिवासः
साक्षी चेता केवलो निर्गुणश् च ॥ [श्वे।उ। ६.११]</p>
</blockquote>
<p>निर्गुणस्य श्रीय्-उक्तत्वाच् च वाच्य एव सः । नह्य् अशब्दः श्रूयेत । यत् तु लक्षणया निर्गुणस्यावगतिः न त्व् अभिधया प्रवृत्ति-निमित्ताभावाद् इति जल्पन्ति तद् असत् । सर्व-शब्दावाच्ये लक्षणायोगात् । निर्गुणत्वादेर् अप्य् अदृश्यत्वादेर् इव तन् निमित्तत्वात् ।</p>
<p>ननु निर्गुणोऽपि गुणवान् इति विरुद्धम् । मैवम् । रहस्यानवबोधात् । तथा हि, निर्गुणादयः शब्दा नैर्गुण्यादिना निमित्तेन न तत्र प्रवर्तेरन् । सर्वज्ञादयस् तु सार्वज्ञ्यत्वादिना । तेन परमैः सत्त्वादिभिः गुणैर् विहीनः स्वरूपानुबन्धिभिः तैस् तैस् तु विशिष्टोऽसाव् इति न कापि विचिकित्सा । स्मरन्ति चेत्थम् । सत्त्वादयो न सन्तीशे यत्र च परमा गुणाः, समस्त-कल्याण-गुणात्मकोऽसौ इत्य् आदिभिः । तस्मात् पूर्णो विशुद्धो हरिर् वेद-वाच्यः । अनामादि-शब्दास् तु गुणाप्रसिद्धि-कार्त्स्न्यागोचरत्वादितः सङ्गमनीयः । तद्-अप्रसिद्धिश् च परम-वैलक्षण्येनाग्रहात् । कार्त्स्न्येनागोचरता त्व् आनन्त्यात् । यस् तु तेषां स्फुटार्थं ब्रूते स एवं प्रष्टव्यः । तैस् तस्य बोधः स्यान् न वा ? इति । आद्ये तेऽपि तस्याख्याः । अन्ये तु तद्-आरम्भ-वैफल्यापत्तिर् इति ॥११॥</p>
<p>ह्द्स्। १०.८७.१-२।</p>
<blockquote>
<p>—ओ)०(ओ—</p>
</blockquote>
<h3 id="६-आननदमयधकरणम">६। आनन्दमयाधिकरणम्</h3>
<p><strong>॥ १.१.१२ ॥</strong></p>
<p>शब्दा वाचकतां यान्ति यत्रानन्द-मयादयः ।</p>
<p>विभुम् आनन्द-विज्ञानं तं शुद्धं श्रद्दधीमहि ॥</p>
<p>यस्य समन्वयस्योपपादनाय वाच्यत्वं ब्रह्मणः समर्थितं तम् इदानीं दर्शयत्य् आनन्दमय इत्य् आदिना यावद् अध्याय-पूर्ति । तत्रास्मिन् प्रथमे पादे प्रायेणान्यत्र प्रसिद्धानां शब्दानां ब्रह्मणि समन्वयः प्रदर्श्यते । तैत्तरीयके—ब्रह्मविद् आप्नोति परम् इत्य् उपक्रम्य, स वा एष पुरुषोऽन्न-रस-मयः इत्य् आदिनान्न-मय-प्राण-मय-मनो-मय-विज्ञान-मयान् क्रमेणाम्नायेदम् अभिधीयते । तस्माद् वा एतस्माद् विज्ञान-मयाद् अन्य्ऽन्तरात्मानन्द-मयस् तेनैष पूर्णः । स वा एष पुरुष-विध एव तस्य पुरुष-विधताम् अन्वयं पुरुष-विधः । तस्य प्रियम् एव शिरः, मोदो दक्षिणः पक्षः, प्रमोद उत्तर-पक्षः, आनन्द आत्मा, ब्रह्म पुच्छं प्रतिष्ठा [तै।उ। २.५] इति ।</p>
<p>तत्र संशयः—किम् अयम् आनन्द-मयो जीव उत पर-ब्रह्म ? इति । एष शारीर आत्मेति देह-सम्बन्ध-प्रतीतेर् जीव इति प्राप्ते—</p>
<blockquote>
<p><strong>आनन्द-मयोऽभ्यासात् ॥</strong></p>
</blockquote>
<p>परं ब्रह्मैव सः । कुतः ? अभ्यासात् । प्रतिष्ठान्तेनानन्द-मयं निरूप्य—आसन्न् एव सम्भवति, असद् ब्रह्मेति वेद चेद् अस्ति ब्रह्मेति चेद् वेद सन्तम् एनं ततो विदुः [तै।उ। २.६] इति । तत्रैव ब्रह्म-शब्दस्याभ्यस्तत्वात् । अविशेष-पुनः-श्रुतिर् अभ्यासः । न चाभ्यासः पुच्छ-ब्रह्मणीति वाच्यम् । अन्नाद् वै प्रजाः प्रजायन्त इत्य् आदीनां पुच्छान्त-पठितानां चतुर्णां श्लोकानाम् अन्न-मयादि-पुच्छि-पुरुष-चतुष्टय-परत्वेनास्यापि श्लोकस्य तथाभूतस्याप्य् आनन्दमयस्योत्तरोदय-भेदेन तत्-तन्-नाम-भेदात् तद्-अयोगात् । विशेषतस् तु तृतीये वक्ष्यते प्रिय-शिरस्त्वाद्य् अप्राप्तेर् इत्य् आदिना । यत् त्व् आहुर् अन्नमयाद्य्-असुख-प्रवाह-निपातान् नानन्दमयस्य मुख्यत्वम् इति । नैष दोषः । तस्य सर्वान्तरत्वात् । अज्ञानां ज्ञप्ति-सौलभ्याय तथोपदेश-प्रवृत्तेः । परमोपकर्ता हि वेदः परम् एवात्मानं विजिज्ञाषयिषुर् अरुन्धती-दर्शन-न्यायेनापरोपदेशेऽपि प्रवर्तते ।</p>
<p>नन्व् एतावता परत्र तस्य तात्पर्यं न वा परस्यामुख्यत्वम् इति । किं चोत्तरत्र ब्रह्म-जिज्ञासुं प्रति तत्-पिता वरुणो विश्वोत्पत्त्य्-आदि-हेतु-भूतं वस्तु ब्रह्मेत्य् उपदिश्य पुनः स बुद्ध्य्-अर्थम् अन्न-प्राण-मनो-विज्ञानानि क्रमेण ब्रह्मेत्य् उक्त्वान्ते त्व् आनन्द-मयं ब्रह्मेत्य् उपदर्श्योपरराम । मद्-उक्तेयं विद्या भगवन् निष्ठेत्य् अभिदधौ । अथोपसंहारेऽपि । स य एवं-विद् अस्माल् लोकात् प्रेत्य एतम् अन्न-मयम् आत्मानम् उपसण्क्रामति [तै।उ। २.८.५] इत्य् उक्त्वा, एतम् आनन्द-मयम् आत्मानम् उपसण्क्रम्य, इमाङ्ल् लोकन् कामान्नी काम-रूप्य् अनुसञ्चरन् । एतत् साम गायन्न् आस्ते [तै।उ। ३.१०.५] इत्य् उक्तम्, अतः परं ब्रह्मैवानन्द-मयः पुरुष-विधोऽन्नमयोऽत्र चरमोऽन्नमयादिषु यः सद्-असतः परं त्वम् अथ यद् एष्व् अवशेषम् ऋतम् इति स्मृतेश् च । शारीरत्वं तु तस्मिन्न् अपि न विरुद्धम् । यस्य पृथिवी शरीरम् इत्य् आदि श्रुतौ तस्यापि तद्-उक्तेः । अतः शारीरकम् इदं शास्त्रम् । यत् त्व् आनन्दमय इत्य् अत्र ब्रह्म-पुच्छम् इत्य् आदि व्याचष्टे, तन् मन्दम् । शब्द-स्वारस्य भङ्गा देशिकानुगति-हानाच् च ॥१२॥</p>
<p>ह्द्स्। १०.८७.१७</p>
<p><strong>॥ १.१.१३ ॥</strong></p>
<p>विकारे मयट् स्मृतेर् जीवाशङ्का कस्यचित् स्याद् अतस् तां निराकर्तुम् आह—</p>
<blockquote>
<p><strong>विक्âर-शब्दान् नेति चेन्, न प्राचुर्यात् ॥</strong></p>
</blockquote>
<p>न ह्य् आनन्द-विकारत्वाद् आनन्दमयः । कुतः ? प्राचुर्याद् आनन्दस्य तत्-प्रकृत-वचने मयड् इति प्राचुर्येऽर्थे मयड्-विधानात् । न च विकारे मयड् अस्तु । द्व्यचश् छन्दसीति नियमात् बहु-स्वराद् विकारार्थकस्य तस्याप्राप्तेः । न च दुःखाप्त्य्-असद्-भावः । एष सर्व-भूतान्तरात्मापहत-पाप्मा दिव्यो देव एको नारायणः इति सुबाल-श्रुतेः । परः पराणां सकला न यत्र क्लेशादयः सन्ति परावरेशे इति स्मृतेश् च । तस्मात् प्रकृत्य्-अर्थ-प्रभूतत्वम् एवात्र प्राचुर्यम् । प्रचुर-प्रकाशो रविर् इति स्वरूपे च युज्यते प्रचुर-शब्दः । तस्माद् आनन्द-मयो न जीवः ॥१३॥</p>
<p>ह्द्स्। १०.१४.२३</p>
<p><strong>॥ १.१.१४ ॥</strong></p>
<blockquote>
<p><strong>तद्-धेतु-व्यपदेशाच् च ॥</strong></p>
</blockquote>
<p>को ह्य् एवान्यात् कः प्राण्यात् यद्य् एष आकाश आनन्दो न स्यात् ? एष एवानन्दयतीति जीवस्यानन्दस्य हेतुर् आनन्दमय [तै।उ। २.७] इति व्यपदेशाच् च जीवाद् आनन्दयिता भिद्यते । इत्य् आनन्द-शब्देनानन्द-मयो दृश्यः ॥१४॥</p>
<p>ह्द्स्। १०.१४.३७</p>
<p><strong>॥ १.१.१५ ॥</strong></p>
<blockquote>
<p><strong>मान्त्र-वर्णिकम् एव च गीयते ॥</strong></p>
</blockquote>
<p>सत्यं ज्ञानम् [तै।उ। २.१.३] इति मन्त्र-वर्णोक्तं ब्रह्मैव यस्माद् आनन्द-मय इति गीयतेऽतो नासौ जीवः । अयं भावः—ब्रह्मविद् आप्नोति परम् इत्य् उपासकस्य जीवस्य प्राप्य-ब्रह्मोपक्रम्य तद् एव सत्यम् इत्य् आदि-मन्त्रेण विशेषितम् । तस्यैवेहानन्दमय-शब्देन ग्रहणम् उचितम् । तस्माद् वा एतस्माद् इत्य् आदिभिर् उत्तरोक्तेर् अवाक्यैस् तस्यैवोपक्रान्तस्य प्र्पञ्चनात् । ततश् च प्राप्यं ब्रह्म प्राप्त-जीव-वादन्य-देवेति नानन्द-मयस्य जीवत्वम् ॥१५॥</p>
<p>ह्द्स्। १०.२८.१५</p>
<p><strong>॥ १.१.१६ ॥</strong></p>
<p>ननु मान्त्रवर्णिकं ब्रह्म चेज् जीवाद् अन्यत् स्यात्, तदा तस्यैवानन्दमयत्व-समर्थनेन जीवाशङ्कापनयः स्यान् न चैवम् अस्ति जीव-स्वरूपस्यैवाविद्या-तत्-कार्य-निर्मुक्तस्य मन्त्र-वर्णेन परामर्शात् तस्माद् अनतिरिक्तो जीवाद् आनन्दमय इति चेत्, तत्राह—</p>
<blockquote>
<p><strong>नेतरोऽनुपपत्तेः ॥</strong></p>
</blockquote>
<p>इतरो मुक्तावस्थोऽपि जीवो न मान्त्रवर्णिकः । कुतः ? अनुपपत्तेः, सोऽश्नुते सर्वान् कामान् सह ब्रह्मणा विपश्चिता इति सह-भोग-श्रवणासिद्धेः । विविधं पश्यति चित् यस्यासौ तेन विपश्चिता । पृषोदरादित्वात् पश्य-शब्दस्य पशभावः । विविध-भोग-चतुरेण तेन सह संयुक्तः सर्वान् कामान् अश्नुते भुङ्क्ते । अश भोजने इत्य् अस्मात् श्रा-प्रत्यय-परस्मैपदयोर् व्यत्ययेन श्नु-प्रत्ययात्मनेपदयोर् विधानम् । व्यत्ययो बहुलम् इति छन्दसि तथा स्मृतेः । सहभावोक्त्या भोगे भगवतो प्राधान्यम् । भक्तस्य तु प्राधान्यम् अनभिमतम् । वशे कुर्वन्ति मां भक्ताः सत्-स्त्रियः सत्-पतिं यथा इत्य् आदि तद्-वाक्यात् ॥१६॥</p>
<p>ह्द्स्। १.१.१ (तेने ब्रह्म हृदा य आदि-कवये मुह्यन्ति यत् सूरयः), ९.४.६३।</p>
<p><strong>॥ १.१.१७ ॥</strong></p>
<blockquote>
<p><strong>भेद-व्यपदेशात् ॥</strong></p>
</blockquote>
<p>रसो वै सः । रसं ह्य् एवायं लब्ध्वानन्दी भवति इति तस्यैव मान्त्र-वर्णिकस्यानन्दमयस्य रस-प्राप्तेः तस्य लभ्यस्य लब्धुर् जीवान् मुक्तावस्थाद् अपि भेदोक्तेश् च मान्त्र-वर्णिकोऽसाव् अन्य एव । ब्रह्मैव सन् ब्रह्माप्नोति इत्य् आदिष्व् अपि न मुक्तस्य ब्रह्माभेदः । ब्रह्माप्ययस्य ब्रह्म-भूत्यानन्तर-भावित्वात् । किन्तु ब्रह्म-सदृशः सन्न् इत्य् एवार्थः । निरञ्जनः परमं साम्यम् उपैतीति श्रुतेः । इदं ज्ञानम् उपशृइत्य मम साधर्म्यम् आगताः इत्य् आदि स्मृतेश् च । सादृश्येऽप्य् एव-शब्दोऽस्ति । वाव यथा तथैवेव साम्ये इत्य् अनुशासनात् ॥१७॥</p>
<p>ह्द्स्। ११.११.५-६, २.१.३९</p>
<p><strong>॥ १.१.१८ ॥</strong></p>
<p>ननु सत्त्वस्यानन्द-हेतोः प्रधाने सत्त्वात् तद् एवानन्द-मयं स्याद् इति चेत्, तत्राह—</p>
<blockquote>
<p><strong>कामाच् च नानुमानापेक्षा ॥</strong></p>
</blockquote>
<p>सोऽकामयत बहु स्यां प्रजायेय इति सङ्कल्पाद् एव विश्व-सर्ग-श्रुतेर् नानुमानस्य प्रधानस्यास्मिन्न् आनन्द-मय-वाक्यं भवत्य् अपेक्षा जडस्य सङ्कल्पासम्भवात् ॥१८॥</p>
<p>ह्द्स्। १.२.३०-३१</p>
<p><strong>॥ १.१.१९ ॥</strong></p>
<blockquote>
<p>**अस्मिन्न् अस्य च तद्-योगं च शास्ति ॥ **</p>
</blockquote>
<p>अस्मिन्न् आनन्द-मये पुंसि प्रतिष्ठितस्यास्य जीवस्योभय-योगं कृतान्तरस्य तु भय-योगं शास्ति श्रुतिः यदा ह्य् एवेत्य् आदिना । न चैषा शिष्टिः प्रधान-पक्षे सम्भवेत् । तत्र प्रकृति-वियुक्तस्याभयम् अभ्युपगम्यते, न तु तत्-संसृष्टस्य । तस्माद् आनन्द-मयो हरिर् एव न जीवो नापि प्रकृतिर् इति ॥१९॥</p>
<p>ह्द्स्। १०.८७.३५</p>
<p>—ओ)०(ओ—</p>
<h3 id="७-अनतर-अधकरणम">७। अन्तर्-अधिकरणम्</h3>
<p><strong>॥ १.१.२० ॥</strong></p>
<p>छान्दोग्ये—</p>
<blockquote>
<p>अथ य एषोऽन्तर् आदित्ये हिरण्मयः पुरुषो दृश्यते हिरण्य-श्मश्रुर् हिरण्य-केश आ प्रणखात् सर्व एव सुवर्णः तस्य यथा कप्यासं पुण्डारीकम् एवम् अक्षिणी तस्योदिति नाम स एष सर्वेभ्यः पाप्मभ्य उदित उदेति ह वै सर्वेभ्यः पाप्मभ्यो य एवं वेद । तस्य र्क् च साम च गेष्णौ तस्माद् उद्गीथस् तस्मात् त्व् एवोद्गातैतस्य हि गाता स एष ये चामुष्मात् पराञ्चो लोकास् तेषां चेष्टे देव-कामानां चेत्य् अधिदैवतम् ॥ [छा।उ। १.६.६-८]
अथ य एषोऽन्तरक्षिणि पुरुषो दृश्यते सैव र्क् तत् साम तद् उक्थं तद् यजुस् तद् ब्रह्म तस्यैतस्य तद् एव रूपं यद् अमुष्य रूपं याव् अमुष्य गेष्णौ तौ गेष्णौ यन् नाम तन् नाम ॥ [छा।उ। १.७.५] इति श्रूयते ।</p>
</blockquote>
<p>तत्र संशयः—किम् अयं पुण्य-ज्ञानातिशय-वशात् प्राप्तोत्कर्षो जीवः कश्चित् सूर्येऽक्षिणि वोपदिश्यते उत तद्-अन्यः परमात्मेति । तत्र देहित्वादि-प्रतीतेर् उपचित-पुण्यो जीव एवायं ज्ञान-शक्त्य्-आधिक्यं च पुण्यातिशयाद् अत एव लोक-कामेशितृत्वादि-फलार्पणाद् उपास्यत्वं चेत्य् एवं प्राप्तौ ।</p>
<blockquote>
<p><strong>अन्तस् तद्-धर्मोपदेशात् ॥</strong></p>
</blockquote>
<p>तयोर् अन्तर्वर्ती परमात्मैव न जीवः । कुतः ? तद् इत्य् आदेः । इह प्रकरणेऽपहत-पाप्मत्वादीनां तद्-धर्माणां निगदात् । अपहत-पाप्मत्वम् अपहत-कर्मत्वं कर्म-वश्यता-गन्ध-राहित्यम् इति यावत् । न चैतत् कर्म-वश्ये जीवे सम्भवेत् । न चौत्पत्तिकं लोक-कामेशितृत्वादि । नापि फल-दातृत्वं तत्र मुख्यम् । न चोपास्यतायाः पारवश्यम् । यत् तु देह-सम्बन्धात् जीवोऽसाव् इत्य् उक्तं, तन् न पुरुष-सूक्तादिषु—वेदाहम् एतं पुरुषं महान्तम् आदित्य-वर्णः तमसः परस्तात् इत्य् आदिना तस्यात्म-भूत-दिव्य-रूप-श्रवणात् ॥२०॥</p>
<p>ह्द्स्। ५.७.१३-१४।</p>
<p>॥ १.१.२१ ॥</p>
<blockquote>
<p><strong>भेद-व्यपदेशाच् चान्यः ॥</strong></p>
</blockquote>
<p>आदित्यादि-देहाभिमानिनो जीवाद् अन्योऽन्तर्यामी परमात्मेत्य् अवश्यम् अङ्गीकार्यम् ।</p>
<blockquote>
<p>य आदित्ये तिष्ठन्न् आदित्याद् अन्तरो यम् आदित्यो न वेद यस्यादित्यः शरीरं य आदित्यम् अन्तरो यमयत्य् एष त आत्मान्तर्याम्य् अमृतः इति बृहद्-आरण्यके ।</p>
</blockquote>
<p>तस्माद् भेद-निरूपणात् स एवेह भवितुम् अर्हति श्रुति-सामान्यात् ॥२१॥</p>
<p>ह्द्स्। ५.७.१४</p>
<p>—ओ)०(ओ—</p>
<h3 id="८-आकशधकरणम">८। आकाशाधिकरणम्</h3>
<p><strong>॥ १.१.२२ ॥</strong></p>
<p>तत्रैव छान्दोग्ये श्रूयते—</p>
<blockquote>
<p>अस्य लोकस्य का गतिर् इत्य् आकाश इति होवाच । सर्वाणि ह वा इमानि भूतान्य् आकाशाद् एव समुत्पद्यन्ते । आकाशं प्रत्यस्तं यन्त्य् आकाशः ॥। परायणम् [छा।उ। १.९.१] इति ।</p>
</blockquote>
<p>इह सन्दिह्यते । आकाश-शब्द-बोध्यं वियद् ब्रह्म वेति ? तत्राकाश-शब्दस्य वियति रूढत्वाद् आकाशाद् वायुर् इति तस्यापि भूत-हेतुत्व-श्रवणाच् च वियद् इति प्राप्तौ ॥</p>
<blockquote>
<p><strong>आकाशस् तल्-लिङ्गात् ॥</strong></p>
</blockquote>
<p>ब्रह्मैव स न वियत् । कुतः ? तल्-लिङ्गात् । सर्व-भूतोत्पादनत्वादि-लक्षण-ब्रह्म-लिङ्गाद् इत्य् अर्थः । एतद् उक्तं भवति—सर्वाणीत्य् असङ्कुचित-सर्व-शब्दाद् वियत्-सहित-सर्व-भूतोत्पत्ति-हेतुत्वम् अवगतम् । न च तद् वियत्-पक्षे सम्भवेत् स्वस्य स्व-हेतुत्वाभावात् । आकाशाद् एवेत्य् एव-कारेण हेत्व्-अन्तरं च निरस्तम् । एतद् अपि न तत्-पक्षे । मृदादेर् घटादि-हेतोर् दृष्टवान् । ब्रह्म-पक्षे तु सङ्गतिमत् तस्यैव सर्व-शक्तिमतः सर्व-स्वरूपत्वात् । यद्यप्य् आकाश-शब्दस् तत्र रूढस् तथापि श्रौत-रूढितो ब्रह्मणि प्रयुज्यते बलिष्ठत्वाद् इति॥२२॥</p>
<p>ह्द्स्। १०.४०.१-२</p>
<p>—ओ)०(ओ—</p>
<h3 id="९-परणधकरणम">९। प्राणाधिकरणम्</h3>
<p><strong>॥ १.१.२३ ॥</strong></p>
<blockquote>
<p>कतमा सा देवतेति । प्राण इति होवाच । सर्वाणि ह वा इमानि भूतानि प्राणम् एवाभिसंविशन्ति प्राणम् अभ्युज्जिहते [छा।उ। १.११.५] इति तत्रैव श्रूयते ।</p>
</blockquote>
<p>तत्र प्राणो मुखान्तर्वर्ती वायुर् उत सर्वेश्वर इति सन्देहे । रूढत्वाद् भूताभ्युदयाभिसंवेशयोः प्राण-हेतुकत्व-प्रसिद्धेश् च वायुर् एवेति प्राप्तौ ।</p>
<blockquote>
<p><strong>अत एव प्राणः ॥</strong></p>
</blockquote>
<p>प्राणोऽयं सर्वेश्वर एव न वायु-विकारः । कुतः ? अत एव सर्व-भूतोत्पत्ति-प्रलय-हेतुत्व-रूपाद् ब्रह्म-लिङ्गाद् एव ॥२३॥</p>
<p>ह्द्स्। ८.५.३७</p>
<p>—ओ)०(ओ—</p>
<h3 id="१०-जयतशचरणधकरणम">१०। ज्योतिश्चरणाधिकरणम्</h3>
<p><strong>॥ १.१.२४ ॥</strong></p>
<p>तत्रैव श्रूयते—</p>
<blockquote>
<p>अथ यद् अतः परो दिवो ज्योतिर् दीप्यते विशतः पृष्ठेषु सर्वतः पृष्ठेष्व् अनुत्तमेषूत्तमेषु लोकेषु इदं वाव तद् यद् इदम् अस्मिन्न् अन्तः पुरुषे ज्योतिर् [छा।उ। ३.१३.७] इति ।</p>
</blockquote>
<p>तत्र संशयः—किम् इह ज्योतिर् आदित्यादि तेजः किं वा ब्रह्मेति । तत्र ब्रह्मणः पूर्वम् असन्निधानाद् आदित्यादि-तेजस् तद् इति प्राप्तौ—</p>
<blockquote>
<p><strong>ज्योतिश् चरणाभिधानात् ॥</strong></p>
</blockquote>
<p>ज्योतिर् अत्र ब्रह्मैव ग्राह्यम् । कुतः ? चरणेति । तावान् अस्य महिमा ततो ज्यायांश् च पुरुषः पादोऽस्य सर्वा भूतानि त्रिपादस्यामृतं दिवि [छा।उ। ३.१२.६] इति पूर्वत्र द्यु-सम्बन्धिनः सर्व-भूत-पादत्वोक्तेः । इदम् अत्र तत्त्वं, पूर्वं हि पादोऽस्येति चतुष्पाद् ब्रह्म प्रकृतं तद् एवेह यद् इति यच्-छब्देनानुवर्तितम् इत्य् असन्निधि-भङ्गाद् उभयत्र द्यु-सम्बन्ध-श्रवणाविशेषाच् च निखिल-तेजस्वी हरिर् एव ज्योतिर्, न त्व् आदित्यादिर् इति ॥२४॥</p>
<p>ह्द्स्। ८.५.३६</p>
<p><strong>॥ १.१.२५ ॥</strong></p>
<p>ब्रह्मणोऽसन्निधिम् आशङ्क्य निरस्यति—</p>
<blockquote>
<p>**छन्दोऽभिदानान् नेति चेन्, न, **
**तथा चेतोऽर्पण-निगदात् तथा हि दर्शनम् ॥ **</p>
</blockquote>
<p>ननु, गायत्री वा ईदं सर्वं भूतं यद् इदं किं च [छा।उ। ३.१२.१] इत्य् उपक्रम्य ताम् एव भूत-वाक्-पृथिवी-शरीर-हृदय-प्रभेदैर् व्याख्याय, सैषा चतुष्पदा षड्-विधा गायत्री तद् एतद् ऋचाभ्यनूक्तम् । तावान् अस्य महिमा [छा।उ। ३.१२.५-६] इति तस्याम् एव व्याख्यात-रूपायाम् उदाहृतो मन्त्रः कथम् अकस्माच् चतुष्पाद् ब्रह्माभिदध्यात् । तस्माद् गायत्र्याख्यस्य छन्दसस् तत्राभिधानान् न ब्रह्म प्रकृतम् इति चेन्, न । कुतः ? तथेति । तथा गायत्र्-आत्मनावतीर्णे ब्रह्मणि चेतोऽर्पणस्य ध्यानस्य तत्र निगदाद् उपदेशाद् इत्य् अर्थः । तथा स्सति हि गायत्री वा इदं सर्वम् इति दर्शनं सङतिमत् स्याद् अन्यथा पीड्यतेति गायत्र्या ब्रह्मत्वे प्रमाणं दर्शितं भवति ॥२५॥</p>
<p>ह्द्स्। १.१.१</p>
<p><strong>॥ १.१.२६ ॥</strong></p>
<p>युक्तिम् आह—</p>
<blockquote>
<p><strong>भूतादि-पाद-व्यपदेशोपपत्तेश् चैवम् ॥</strong></p>
</blockquote>
<p>एवं ब्रह्मैव गायत्रीति मन्तव्यम् । कुतः ? भूतादीति भूतादीनि निर्दिश्याह—सैषा चतुष्पदेति । तस्य ब्रह्मत्वाभावे तत्-पादत्व-व्यपदेशासिद्धेर् इत्य् अर्थः । तस्माद् अस्ति पूर्वस्मिन् वाक्ये प्रकृतं ब्रह्म तद् एवेह यद् इत्य् अनुवर्तमानाद् द्यु-सम्बन्धेन प्रत्यभिज्ञानाच् च परामृष्टम् इति ॥२६॥</p>
<p>ह्द्स्। ३.१२.४४-४५</p>
<p><strong>॥ १.१.२७ ॥</strong></p>
<p>उभयत्र द्यु-सम्बन्ध-श्रवणाविशेषम् आक्षिप्य समादधाति—</p>
<blockquote>
<p><strong>उपदेश-भेदान् नेति चेन्, नोभयस्मिन्न् अप्य् अविरोधात् ॥</strong></p>
</blockquote>
<p>ननु त्रिपादस्यामृतं दिवीति सप्तम्या द्यौर् आधारत्वेनोपदिष्टा। इह पुनः परो दिव [छा।उ। ३.१३.७] इति पञ्चम्या मर्यादात्वेन इत्य् एवम् उपदेश-भेदान् न तस्येह प्रत्यभिज्ञेति चेन्, न । कुतः ? उभयेति । उभयस्मिन्न् अपि सप्तम्य्-अन्ते चोपदेशे न विरुध्यते । यथा लोके वृक्षाग्र-स्थोऽपि शुक उभयथोपदिश्यमानो दृश्यते—वृक्षाग्रे शुको वृक्षाग्रात् परतः शुक इति । स चोपदेश-हेदेऽप्य् अर्थैक्यान् न विरुध्यते तद्वत् ॥२७॥</p>
<p>ह्द्स्। २.६.१९-२०।</p>
<blockquote>
<p>—ओ)०(ओ—</p>
</blockquote>
<h3 id="११-पदनत-परणधकरणम">११। पादान्त-प्राणाधिकरणम्</h3>
<p><strong>॥ १.१.२८ ॥</strong></p>
<p>कौषीतकि-ब्राह्मणे—प्रतर्दनो ह वै दैवोदासिर् इन्द्रस्य प्रियं धामोपजगाम युद्धेन च इत्य् उपक्रम्येन्द्र-प्रतर्दनाख्यायिका श्रूयते । तत्र प्रतर्दनेन हिततमं वरं पृष्ट इन्द्रस् तम् उपदिशति—प्राणोऽस्मि प्रज्ञात्मा तं मामायुर् अमृतम् उपास्स्व **[कौ।ब्रा। ३.२] **इति ।</p>
<p>अत्र संशयः—किम् इयं इन्द्रः प्राण-शब्द-निर्दिष्टो जीवः किं वा परमात्मेति । तत्रेन्द्र-शब्दस्य जीव-विशेषे प्रसिद्देस् तद्-एकार्थस्य प्राण-शब्दस्य तत्रैव वृत्तेश् चायं जीव एव तेन पृष्टः स्वोपासनं हिततमम् आहेति प्राप्ते—</p>
<blockquote>
<p><strong>प्राणस् तथानुगमात् ॥</strong></p>
</blockquote>
<p>तन्-निर्दिष्टः परमात्मैव न जीवः । कुतः ? तथेति । तत् प्रकृतस्य तस्य, स एष प्राण एव प्रज्ञात्मानन्दोऽजरोऽमृत **[कौ।ब्रा। ३.९] **इत्य् आनन्दादि-शब्द-वाच्यत्वेनानुगमात् ॥२८॥</p>
<p>ह्द्स्। ४.९.६-७; १२.१३.१९; ५.१८.२५।</p>
<p><strong>॥ १.१.२९ ॥</strong></p>
<p>ननु नोक्तं युज्यते वक्तृ-स्वरूप-निरूपणात् । माम् एव विजानीहि इत्य् उपक्रम्य प्राणोऽस्मि [कौ।ब्रा। ३.२] इति वक्ता खलु इन्द्रः । तेन त्रिशीर्षाणं त्वाष्ट्रम् अहन-मरुन्-मुखान् ऋषीन् शाला-वृकेभ्यः प्रायच्छम् इत्य् आदिना विज्ञात-जीव-भावस्य स्वस्यैवोपास्यत्वेनोपदेशात् । उपक्रमानुरोधेनानन्दादेर् अप्य् उपसंहार-गतस्य जीव-परतया नेयत्वाच् च । प्राणेऽस्मीतीन्द्र-देवतैव तत्त्वेनोपासितुम् उपदिश्यते वाचं धेनुम् उपासीत [बृ।आ।उ। ४.८.१] इतिवत् । बलाधिष्ठातृत्वाच् च तस्य तथोपदेशः । प्राणो वै बलम् [बृ।आ।उ। ४.१४.४] इति हि वदन्ति। तस्माज् जीवोऽयम् इत्य् आक्षिप्य परिहरति ।</p>
<blockquote>
<p>**न वक्तुर् आत्मोपदेशाद् इति चेद् **
<strong>अध्यात्म-सम्बन्ध-भूमा ह्य् अस्मिन् ॥</strong></p>
</blockquote>
<p>अध्यात्म-सम्बन्धः परमात्मैकान्त-धर्म-सम्बन्धस् तस्य भूमा बहुत्वम् अस्मिन् प्रकरणे हि यस्माद् दृश्यतेऽतः परमात्मैव स बोध्यः । तथा हि, हिततमं वरं किल मोक्षाप्त्य्-उपायः । तत्-कर्मत्वं माम् उपास्स्व इति प्राण-शब्दितस्य प्रतीयते । एष एव साधु कर्म कारयति इत्य् आदिना सर्व-कर्म-कारयितृत्वम् । तद् यथा रथस्यारेषु नेमिर् अर्पिता नाभावरा अर्पिता एवम् एवैता भूत-मात्राः प्रज्ञा-मात्रास्व् अर्पिताः । प्रज्ञा-मात्राः प्राणेऽर्पिताः इति जड-चेतनात्मक-समस्ताधारत्वं च । एवं स एष प्राण एव प्रज्ञात्मानन्दोऽजरोऽमृतः । एष लोकाधिपतिर् एष सर्वेश्वरः इत्य् आनन्दात्मकत्वादि च । तद् एतद् धर्म-जातं परमात्मन्य् एव सम्भवति नायत्रेति ॥२९॥</p>
<p>ह्द्स्- ५.१८.२६-२७।</p>
<blockquote>
<p>—ओ)०(ओ—</p>
</blockquote>
<p><strong>॥ १.१.३० ॥</strong></p>
<p>नन्व् एवं चेद् वक्तुर् आत्मोपदेशः कथं सङ्गच्छते ? तत्राह—</p>
<p><strong>शास्त्र-दृष्ट्या तूपदेशो वाम-देववत् ॥</strong></p>
<p>तु-शब्दः सन्देह-हानौ । विज्ञात-जीव-भावेनापीन्द्रेण माम् एव विजानीहि माम् उपास्स्व इत्य् उपास्य-ब्रह्म-रूपतया योऽयं स्वोपदेशः कृतः स शास्त्र-दृष्ट्यैव सम्भवति नेतरथा । शास्त्रं खलु यद् वृत्तिर् यद्-आयत्ता तं ताद्रूप्येण उपदिशति । न वै वाचो न चक्षूंषि न श्रोत्राणि न मनांसीत्य् आचक्षते प्राण इत्य् एवाचक्षते प्राणो हे एवैतानि सर्वाणि भवति इति छान्दोग्य-श्रुतिः । प्राणायत्त-वृत्तिकत्वाद् इन्द्रियाणि प्राण-रूपतया निर्दिशति । तथा चैवं विदुषो वक्तुः स्व-प्रज्ञां स्व-विनेये सञ्चिचारयिषोर् माम् एव विजानीहीत्य् आद्य्-उपदेशो यथा स्वं ब्रह्मायत्त-वृत्तिकम् असौ न विद्याद् इति ।</p>
<p>दृष्टान्तम् आह—वामेति । यथा बृहद्-आरण्यके—तद् धैतत् पश्यन्न् ऋषिर् वाम-देवः प्रतिपेदेऽहं मनुर् अभवं सूर्यश् च [बृ।आ।उ। १.४.१०] इति । स्व-वृत्ति-हेतुं ब्रह्म निर्दिश्य तद्-एकार्थेन मन्व्-आदीन् वाम-देवो व्यपदिशति तथेन्द्रोऽपि स्वम् इति । स्मृतिश् च तद् व्याप्यस्य ताद्रूप्यम् अभिधत्ते—</p>
<blockquote>
<p>योऽयं तवागतो देव-समीपं देवता-गणः ।
स त्वम् एव जगत्-स्रष्टा यतः सर्व-गतो भवान् ॥ [वि।पु। १.९.६९] इति ।</p>
</blockquote>
<p>सर्वं समाप्नोषि ततोऽसि सर्व [गीता ११.४०] इति च । लोकेऽपि स्थानम् अत्यैक्याद् ऐक्यं वदन्ति । गावः सायम् एकतां यान्तीति । विवदमाना नृपास् तां यातार इति च ॥३०॥</p>
<p>ह्द्स्- ४.७.४३, १०.३०.२२।</p>
<p><strong>॥ १.१.३१ ॥</strong></p>
<p>नन्व् अस्तु ब्रह्मैकान्त-धर्म-सम्बन्ध-भूमा तथाप्य् एतद्-वाक्यं ब्रह्म-परम् इति न शक्यं नियन्तुम् । न वाचं विजिज्ञासीत वक्तारं विद्यात् [कौ।उ। ३.८], त्रि-शीर्षाणं त्वाष्ट्रम् अहनम् इत्य् आदि जीव-लिङ्गात् । यावद् ध्य् अस्मिञ् शरीरे प्राणो वसति तावद् आयुः, अथ खलु प्राण एव प्रज्ञात्मा इदं शरीरं परिगृह्योत्थापयति [कौ।उ। २.२] इति मुख्य-प्राण-लिङ्गाच् च । एवं यो वै प्राणः सा प्रज्ञा या वै प्रज्ञा स प्राणः सह ह्य् एताव् अस्मिञ् शरीरे वसतः सहोत्क्रामतः [कौ।उ। २.३] इत्य् अपि जीवाद्य्-उक्तौ न बाधकम् । प्रवृत्ति-निवृत्ति-साहित्येन द्वयोर् ऐक्योपचारात् । तस्मात् त्रयम् उपास्यम् इति तद् एतन् निराकर्तुम् आह—</p>
<blockquote>
<p><strong>जीव-मुख्य-प्राण-लिङ्गान् नेति चेन्, न,</strong>
**उपासा-त्रैविध्याद्, आश्रितत्वाद्, इह तद्-योगात् ॥ **</p>
</blockquote>
<p>जीव-प्राणयोर् लिङ्गात् ताव् अप्य् उपास्याव् इति यद् उक्तं, तन् न । कुतः ? तथा सति उपासा-त्रैविध्यात् । न चैकस्मिन् वाक्ये तद् अङ्गीकर्तुं शक्यं वाक्य-भेद-प्रसङ्गात् । अयम् आशयः—किं जीवादि-लिङ्गाद् ब्रह्म-धर्माणां जीवादि-परत्वं, किं वा, त्रयाणां स्वातन्त्र्यम् । आहो स्वित्, जीवादि-लिङ्गानां ब्रह्म-परत्वम् इति । तत्राद्यः प्राग् एव निरस्तः । द्वितीयस् तूपासा-त्रैव्ध्य-प्रसङ्गेन दूषितः । तृतीये युक्तिम् आह—आश्रितत्वाद् इति । अन्यत्रापि जीव-प्राणादि-शब्दानां ब्रह्मार्थत्व-श्रयणाद् अपि तथा ।</p>
<p>ननु तत्र लिङ्ग-सत्त्वात् तद्-अर्थत्वम् आश्रितम् इति चेद् इहापि हिततमोपासन-कर्मत्वाद्-लिङ्ग-योगात् तद्-अर्थत्वम् आश्रयितुं युक्तम् इत्य् आह । इह तद्-योगाद् इति ।</p>
<p>ननु सहवासोत्क्रान्त्योर् ब्रह्म-पक्षे कथं सङ्गतिः ? इति चेत्, न । ब्रह्म-क्रिया-ज्ञान-शक्त्योर् देहे सहावस्थानं सह चोत्क्रमणम् इत्य् अर्थ-सत्त्वात् ।</p>
<p>ननु प्राणादि-शब्दाभ्यां धर्मि-प्रतिपादनात् कथं धर्म-परत्वं ? मैवं धर्म-प्रतिपादनेऽपि धर्मिणः प्रतिपत्तेर् उभयोर् ऐकरूप्यात् । प्राणेऽस्मि प्रज्ञात्मेति शक्ति-द्वय-धर्मकतया निर्दिष्टस्य पुनर् धर्म-रूपस्य प्रशंसा । यो वै प्राणः स प्रज्ञा इति । तस्माद् ब्रह्मैवात्र इन्द्र-प्राण-प्रज्ञादि-शब्दैर् अवगन्तव्यम् इति ।</p>
<p>नन्व् अनारभ्यम् एवैतत् प्राक् प्राण-चिन्तया गरार्थत्वात् । मैवम् । पूर्वत्र शब्द-मात्रे संशयः । इह तु आनन्दादिके कथञ्चिद् अन्य-परतया नीते साधकस्य ब्रह्मैकान्त-धर्मस्य अभावात् बाधकस्य जीवादि-लिङ्गस्य तु सत्त्वाद् अर्थेऽपि स इति तद्-आधिक्यात् पृथग् आरम्भः ॥३१॥</p>
<p>ह्द्स् : ५.१८.२५, ११.११.१७, ११.१२.२०</p>
<p>इति श्रीमद्-ब्रह्म-सूत्र-भाष्ये प्रथमाध्यायस्य प्रथमः पादः ॥</p>
<p>॥१.१॥</p>
<p>(१.२)</p>
<h2 id="दवतय-पद">द्वितीयः पादः</h2>
<h3 id="१-सरवतर-परसदधधकरणम">१। सर्वत्र-प्रसिद्धाधिकरणम्</h3>
<p>मनो-मयादिभिः शब्दैः स्वरूपं यस्य कीर्त्यते ।</p>
<p>हृदये स्फुरतु श्रीमान् ममासौ श्यामसुन्दरः ॥</p>
<p><strong>॥ १.२.१ ॥</strong></p>
<p>प्रथमे पादे समस्त-जगत्-कारण-भूतं पुरुषोत्तमाख्यं परं ब्रह्म जिज्ञास्यम् इत्य् उक्तम् । तत्रैवान्यत्र प्रतीतानां केषाञ्चिद् वाक्यानां ब्रह्मणि समन्वयः प्रदर्शितः । द्वितीय-तृतीययोस् तु अस्पष्ट-ब्रह्म-लिङ्गकानां तस्मिन्न् एव समन्वयः प्रदर्श्यते । छान्दोग्ये शाण्डिल्य-विद्यायाम् इदम् आमनन्ति—</p>
<blockquote>
<p>सर्वं खल्व् इदं ब्रह्म तज् -जलान् इति शान्त उपासीत । अथ खलु क्रतुमयः पुरुषो यथाक्रतुर् अस्मिंल् लोके पुरुषो भवति तथेतः प्रेत्य भवति स क्रतुं कुर्वीत । मनोमयः प्राण-शरीरो भा-रूपः सत्य-सङ्कल्प आकाशात्मा सर्व-कर्मा सर्व-कामः सर्व-गन्धः सर्व-रसः सर्वम् इदम् अभ्यत्तोऽवाक्यनादरः [छा।उ। ३.१४.१-२] इत्य् आदि ।</p>
</blockquote>
<p>तत्र संशयः—मनोमयत्वादिगुणैर् उपास्यो जीव उत परमात्मा ? इति । तत्र मनः-प्राणयोर् जीवोपकरणत्वात्, अप्राणो ह्य् अमनाः शुभ्रः इति परमात्मनस् तन्-निषेधात् तद्वान् जीवोऽयं स्यात् । न च सर्वं खल्व् इदं ब्रह्म इति पूर्व-निर्दिष्टं ब्रह्मात्र ग्रहीतुं शक्यं, तस्य वाक्यस्योपास्त्य् उपकरण-शान्ति-विधि-परत्वात् । शान्ति-निष्पत्तये सर्वस्य ब्रह्मात्मत्वोपदेशः । एवं जीवे निश्चिते अन्तिमो ब्रह्म-शब्दोऽप्य् एतत्-परं स्याद् इत्य् एवं प्राप्ते—</p>
<p><strong>सर्वत्र-प्रसिद्धोपदेशात् ॥</strong></p>
<p>स खल्व् अयं परमात्मैव, न जीवः । कुतः सर्वत्र वेदान्ते प्रसिद्धस्य जगज्-जन्मादि-हेतुता-रूपस्य तद्-एकान्त-धर्मस्यात्रापि वाक्ये तज्-जलान् इत्य् उपदेशात् । यद्यप्य् उपक्रम-वाक्ये शान्ति-विवक्षया, न तु स्व-विवक्षया ब्रह्म निर्दिष्टं तथाप्य् उपदिष्टे मनोमयत्वादिके तत्-सन्निधास्यति । क्रतुर् उपासना । मनोमयः शुद्ध-मनो-ग्राह्यः, मनसैवानुद्रष्टव्य इति श्रुत्य्-अन्तरात् । यतो वाच इत्य् आदि कृत-प्रतिषेधस् तु पामरागोचरत्वात् कार्त्स्न्यागोचरत्वाच् चेति तत्त्व-विदः । प्राण-शरीरत्वं तन्-नियन्तृत्वात् प्रेष्ठ-मूर्तित्वाद् इत्य् एके । अप्राणो ह्य् अमना इति तु तद्-अनधीन-स्थिति-ज्ञानत्वात् प्राकृत-विषयो वा । मनोवान् इत्य् अनीदवातम् इति च श्रुत्य्-अन्तरात् । अपरे तु, मनोमयः प्राण-शरीर-नेता [मु।उ। २.२.७], स एषोऽन्तर्-हृदय आकाशस् तस्मिन्न् अयं पुरुषो मनोमयोऽमृतमयो हिरण्मयः, हृदा मनीषा मनसाभिकॢप्तो य एतद् विदुर् अमृतास् ते भवन्ति, प्राणस्य प्राण इत्य् आदिषु सर्वेषु वेदान्तेषु प्रसिद्धस्य मनोमयत्वादेर् इहाप्य् उपदेशात् परमात्मैव मनोमय इति वाचख्युः ॥१॥</p>
<p>ह्द्स्- २.९.३५; १.२.११; १.७.४-५; २.१०.१५-१६; ११.१२.१७।</p>
<p><strong>॥ १.२.२ ॥<br>
विवक्षित-गुणोपपत्तेश् च ॥</strong></p>
<p>मनोमयः प्राण-शरीरो भा-रूपः इत्य् आदिना ये गुणा विवक्षितास् ते हि परस्मिन्न् एवोपपद्यन्ते, न तु जीवे ॥२॥</p>
<p>ह्द्स् : ५.१९.४।</p>
<p><strong>॥ १.२.३ ॥<br>
अनुपपत्तेस् तु न शारीरः ॥</strong></p>
<p>मनो-मयः शारीरो न भवति खद्योत-कल्पे तस्मिंस् तेषाम् असम्भवात् ॥३॥</p>
<p>ह्द्स् : ६.१६.४६।</p>
<p><strong>॥ १.२.४ ॥<br>
कर्म-कर्तृत्व-व्यपदेशाच् च ॥</strong></p>
<p>एतम् इतः प्रेत्याभिसम्भवितास्मि इति श्रुतेर् एतम् इति प्रकृतं मनोमयं कर्मत्वेन प्राप्यत्वेन व्यपदिशति । शारीरं त्व् अभिसम्भवितास्मीति कर्तृत्वेनेति कर्तुः शारीराद् विलक्षणः कर्म-भूतो मनोमयः परेशः । अभिसम्भवतिर् मिलनार्थः सम्भूयाम्भोधिम् अभ्येति नगापगेत्य् आदि प्रयोगात् ॥४॥</p>
<p>ह्द्स् : ६.१६.४८,६३।</p>
<p><strong>॥ १.२.५ ॥<br>
शब्द-विशेषात् ॥</strong></p>
<p>एष मे आत्मान्तर् हृदये [छा।उ। ३.१४.३] इति पठ्यन्तेन शब्देन शारीर उपासको निर्दिश्यते, मनोमयस् तूपास्यः प्रथमान्तेन । भिन्न-विभक्तिकयोः शब्दयोर् अर्थ-भेदेन भाव्यम् । तथा च शारीराद् उपासकाद् अन्यो मनोमय उपास्य इति ॥५॥</p>
<p>ह्द्स् : ३.९.१२, ८.५.२७।</p>
<p><strong>॥ १.२.६ ॥<br>
स्मृतेश् च ॥</strong></p>
<blockquote>
<p>ईश्वरः सर्व-भूतानां हृद्-देशेऽर्जुन तिष्ठति ।
भ्रामयन् सर्व-भूतानि यन्त्रारूढानि मायया ॥ [गीता १८.६१]</p>
</blockquote>
<p>इति स्मरणाच् च शारीरात् परस्य भेदः ॥६॥</p>
<p>ह्द्स् : ७.५.१४।</p>
<p><strong>॥ १.२.७ ॥</strong></p>
<p>ननु एष मे आत्मान्तर्-हृदयेऽणीयान् ब्रीहेर् वा यवाद् वा [छा।उ। ३.१४.३] इत्य् अल्प-स्थानत्व-श्रुतेर् अणीयस्त्वोपदेशाच् च जीव एव मनो-मयो न त्व् ईश इत्य् आशङ्का-निरासायाह—</p>
<blockquote>
<p><strong>अर्भकौकस्त्वात् तद्-व्यपदेशाच् च नेति चेन् न निचाय्यत्वाद् एवं व्योमवच् च ॥</strong></p>
</blockquote>
<p>हेतु-युग्मान् मनोमयो नेश्वर इति न वाच्यम् । अत्रैव ज्यायान् पृथिवी ज्यायान् अन्तरिक्षात् इत्य् आदिना व्योम-वदस्य विभुत्वाभिधानात् । कथं तर्हि तद्-युग्मं सङ्गच्छते । तत्राह—निचाय्यत्वाद् एवम् इति । एवं मितत्वेनोक्तिर् निचाय्यत्वात् हृद्-उपास्यत्वात् । अयम् अत्र निष्कर्षः—विभोर् अपि परस्य यद् अणुत्वं प्रादेश-मात्रत्वादि च तत् क्वचित् भाक्तं क्वचित् तु मुख्यम् । तत्राद्यं स्मृति-स्थान-हृन्-मानस्य स्मर्यमाणे स्थानानि तस्मिन्न् उपचारात् । अन्यं तु तादृशस्यापि तस्य भक्तानुग्राहिणोऽचिन्त्य-शक्ति-योगिनस् तथा तथाभिव्यक्तेः । एकम् एव स्वरूपं भक्तेषु नाना-विधं स्फुरति—एकोऽपि सन् बहुधा योऽवभाति इति श्रवणात् । विभुत्वे सत्य् अप्य् अणुत्वादिकम् अचिन्त्य-शक्ति-योगात् ॥७॥</p>
<p>ह्द्स् : ८.६.८,१०।</p>
<p><strong>॥ १.२.८ ॥</strong></p>
<p>ननु जीववत् परमात्मनोऽपि शरीरान्तर्वर्तित्वेन तत्-सम्बन्ध-कृतः सुख-दुःखोपभोगस् तेन सह समः स्याद् इति चेत् तत्राह—</p>
<p><strong>सम्भोग-प्राप्तिर् इति चेन्, न, वैशेष्यात् ॥</strong></p>
<p>इह समिति सहार्थे वर्तते संवाद-शब्दवत् । सम्भोगः सह भोगस् तत्-प्राप्तिर् नेश्वरस्य। कुतः ? वैशेष्यात् । अयम् अभिप्रायः । न हि देह-सम्बन्ध-मात्रं तअद्-उपभोग-हेतुः, किन्तु कर्म-पारतन्त्र्यम् एव । तच् च न तस्यास्ति, अनश्नन्न् अन्योऽभिचाकशीति श्रवणात् । न मां कर्माणि लिम्पन्ति न मे कर्म-फले स्पृहा [गीता ४.१४] इति स्मृतिश् चेति । कठ-वल्ल्यां पठ्यते—</p>
<blockquote>
<p>यस्या ब्रह्म च क्षत्रं च उभे भवत ओदनः ।
मृत्युर् यस्योपसेचनं क इत्था वेद यत्र सः ॥ [क।उ। १.२.२५] इति ॥८॥</p>
</blockquote>
<p>ह्द्स् : ८.५.२९।</p>
<h3 id="२-अततधकरणम">२। अत्ताधिकरणम्</h3>
<p><strong>॥ १.२.९ ॥</strong></p>
<p>अत्र कश्चिद् ओदनोपसेचन-शब्द-सूचितोऽत्ता प्रतीयते । स किम् अग्निर् उत जीवः परो वेति भवति संशयः । विशेषानिश्चयात् त्रयाणां प्रश्नोत्तर-सत्त्वाच् च किं तावत् प्राप्तं अग्निर् अत्तेति । अग्निर् अन्नाद् इति श्रुतेः प्रसिद्देश् च । जीवो वा भवेत् । अदनस्य कर्म-निमित्तत्वात् कर्मिणो जीवस्य तत् सम्भवति, न तु कर्म-शून्यस्य । एवम् अभिप्रेत्य श्रुतिर् अपि तयोर् अदनानदने दर्शयति—तयोर् अन्यः पिप्पलम् इत्य् आदिना । तस्मात् जीवोऽयम् इति प्राप्तौ—</p>
<p><strong>अत्ता चराचर-ग्रहणात् ॥</strong></p>
<p>पर एवात्ता । कुतः ? चराचरेत्य् आदेः । ब्रह्म-क्षत्रोपलक्षितं कृत्स्नं जगत् मृत्यूपसिक्तम् अन्नाद्यत्वेन गृहीतम्, न हि तादृशस्य तस्य अत्ता परस्माद् अन्यः सम्भवेत् । उपसेचनं खलु स्वयम् अद्यमानंसद् इतरादने निमित्तम् । मृत्यूपसिक्त-निखिल-जगद्-अत्तृत्वं नाम संहर्तृत्वम् एव । तच् च परमात्मैकान्तम् एव प्रसिद्धम् । न चानश्नन्न् इति श्रुत्या तस्य प्रतिषेधः । स्वाभाविकत्वात् । किन्तु कर्म-फलाद् अनस्यैवेति सुष्ठूक्तं परोऽत्तेति ॥९॥</p>
<p>ह्द्स् : १२.११.२४</p>
<p><strong>॥ १.२.१० ॥<br>
प्रकरणाच् च ॥</strong></p>
<p>अणोर् अणीयान् महतो महीयान् इत्य् आदिभिर् हि पर एव प्रकृतः । अत्तासि लोकस्य चराचरस्य इति स्मृतेर् अपि चैनं समुच्चीयते ॥१०॥</p>
<p>ह्द्स् : ८.६.८, ६.९.३४।</p>
<p>—ओ)०(ओ—</p>
<h3 id="३-गहधकरणम">३। गुहाधिकरणम्</h3>
<p><strong>॥ १.२.११ ॥</strong></p>
<p>तत्रैव,</p>
<blockquote>
<p>ऋतं पिबन्तौ सुकृतस्य लोके
गुहां प्रविष्टौ परमे पराद् धर्षे ।
छायातपौ ब्रह्म-विदो वदन्ति
पञ्चाग्नयो ये च त्रि-नाचिकेता ॥ [क।उ। १.३.१] इति श्रुतम् ।</p>
</blockquote>
<p>तत्र कर्म-फल-भोक्तृ-जीवस्य सद्वितीयत्वम् अभिधीयते । द्वितीयश् च बुद्धिः प्राणे वा परमात्मा वेति विचिकित्सायां बुद्ध्यादेर् जीवोपकरणत्वाद् ऋत-पान-रूपः कर्म-फल-भोगः कथञ्चित् सम्भवति, न तु परमात्मनः तस्य तन्-निषेधात् । तस्माद् असौ बुद्धिः प्राणो वेति प्राप्तौ—</p>
<p><strong>गुहां प्रविष्टाव् आत्मानौ हि तद्-दर्शनात् ॥</strong></p>
<p>गुहां गताव् आत्मानाव् एव जीवेश-रूपौ न तु बुद्धि-जीवौ प्राण-जीवौ वा । कुतः ? तद्-दर्शनात् ।</p>
<blockquote>
<p>या प्राणेन सम्भवत्य् अदितिर् देवता-मयी ।
गुहां प्रविश्य तिष्ठन्तीं या भूतेभिर् व्यजायत ॥ [क।उ। २.१.७] इति ।
तं दुर्दर्शं गूढम् अनुप्रविष्टं
गुहाहितं गह्वरेष्ठं पुराणम् ।
अध्यात्म-योगाधिगमेन देवं
मत्वा धीरो हर्ष-शोकौ जहाति ॥ [क।उ। १.२.१२]</p>
</blockquote>
<p>इति च क्रमेण तयोर् गुहा-प्रवेश-वीक्षणात् । हि शब्देन पुराण-प्रसिद्धिः सूच्यते । पिबन्ताव् इति छत्रि-न्यायेन प्रयोज्य-प्रयोजक-भावेन वा द्वयोः पाने कर्तृत्वं, छायातपाव् इति च ज्ञान-तारतम्येन संसारित्वासंसारित्वेन वा सङ्गमनीयम् ॥११॥</p>
<p>ह्द्स् : ८.५.२६-२७।</p>
<p><strong>॥ १.२.१२ ॥<br>
विशेषणाच् च ॥</strong></p>
<p>अस्यां प्रक्रियायां जीवेशाव् एव मन्तृत्व-मन्तव्यत्वादि-भावेन विशेषतो विज्ञायेते । तं दुर्दर्शम् इति पूर्वस्मिन् ग्रन्थे मन्तृत्व-मन्तव्याभ्याम् एताव् एव विशेषितौ । इहापि वाक्ये छायातपाव् इत्य् अज्ञत्व-विज्ञत्वाभ्यां,</p>
<blockquote>
<p>विज्ञान-सारथिर् यस् तु मनः प्रग्रहवान् नरः ।
सोऽध्वनः पारम् आप्नोति तद् विष्णोः परमं पदम् ॥ [क।उ। १.३.९]</p>
</blockquote>
<p>इति प्राप्तृत्व-प्राप्यत्वाभ्यां परत्र च ॥१२॥</p>
<p>ह्द्स् : ८.५.२९।</p>
<p>—ओ)०(ओ—</p>
<h3 id="४-अनतरधकरणम">४। अन्तराधिकरणम्</h3>
<p><strong>॥ १.२.१३ ॥</strong></p>
<p>छान्दोग्ये य एषोऽक्षिणि पुरुषो दृश्यत एष आत्मेति होवाचैतद् अमृतम् अभयम् एतद् ब्रह्मेति तद् यद्यप्य् अस्मिन् सर्पिर् वोदकं वा सिञ्चति वर्त्मनी एव गच्छति । एतं संयद् वाम इत्य् आचक्षत एतं हि सर्वाणि वामान्य् अभिसंयन्ति [छा।उ। ४.१५.१-२] इत्य् आदि श्रूयते । तत्र संशयः—किम् अयं पुरुषः प्रतिबिम्बः किं वा देवतात्मा आहो स्वित् जीव उताहो परमात्मेति। आद्यः स्यात् अक्ष्य्-आधारत्व-दृश्यत्वयोस् तत्र सत्त्वात् । द्वितीयो वा रश्मिभिर् एषोऽस्मिन् प्रतिष्ठित [बृ।आ।उ। ५.५.२] इति बृहद्-आरण्यकात् । किं वा तृतीयः स्यात् स हि चक्षुषा रूपं पश्यंस् तत्र सन्निहितो भवति । तस्माद् एषाम् अन्यतमोऽयम् इत्य् अस्यां प्राप्तौ—</p>
<p><strong>अन्तर उपपत्तेः ॥</strong></p>
<p>अक्ष्य्-अन्तरः परमात्मैव । कुतः ? उपपत्तेः । आत्मत्वामृतत्व-ब्रह्मत्व-निर्लेपत्व-सम्पद्-वामत्वादीनां धर्माणां तत्रैव सिद्धेः ॥१३॥</p>
<p>ह्द्स् : ८.५.३६।</p>
<p><strong>॥ १.२.१४ ॥<br>
स्थानादि-व्यपदेशाच् च ॥</strong></p>
<p>यश् चक्षुषि तिष्ठन् [बृ।आ।उ। ३.७.१८] इत्य् आदिना चक्षुषि स्थिति-नियमनादिकं परमात्मन एवोक्तं बृहद्-आरण्यके ॥१४॥</p>
<p>ह्द्स् : ५.२३.८।</p>
<p><strong>॥ १.२.१५ ॥<br>
सुख-विशिष्टाभिधानाद् एव च ॥</strong></p>
<p>प्राणो ब्रह्म कं ब्रह्म खं ब्रह्म [छा।उ। ४.१०.४] इत्य् अपरिच्छिन्न-सुख-विशिष्टं यद् ब्रह्म प्रक्रान्तं तस्यैव पुनर् अत्राप्य् अक्षि-स्थ-वाक्ये निगदाच् च प्रकृत-ग्रहणं न्याय्यम् । आन्तरालिक्य्-अग्नि-विद्या तु ब्रह्मविद्याङ्गं भवेत् । इह विशिष्टयोक्त्या ज्ञानादि-शब्दानां धर्मि-परत्वं च व्याख्यातम् ॥१५॥</p>
<p>ह्द्स् : ५.२३.९।</p>
<p><strong>॥ १.२.१६ ॥<br>
श्रुतोपनिषत्क-गत्य्-अभिधानाच् च ॥</strong></p>
<p>उपनिषदं श्रुतवतोऽधिगत-रहस्यस्य श्रुत्य्-अन्तरे या देवयानाख्य-गतिर् उक्ता मैवेहाक्षि-पुरुष-विद उपकोशलस्योच्यते, अर्चिषम् अभिसम्भवति इत्य् आदिना । तस्माच् च तथा ॥१६॥</p>
<p>ह्द्स् : २.१०.८।</p>
<p><strong>॥ १.२.१७ ॥</strong></p>
<p>प्रतिबिम्बादीनां त्रयाणां ग्रहणं त्व् इह न सम्भवतीत्य् आह—</p>
<p><strong>अनवस्थितेर् असम्भावाच् च नेतरः ॥</strong></p>
<p>तेषां चक्षुषि नित्यमेन स्थितेर् अभावाद् अमृतत्वादेर् निरुपाधिकस्य तेष्व् असम्भवाच् च नेतरेषाम् अन्यतमः कोऽप्य् अक्षिस्थः किन्तु परमात्मैव स इति ॥१७॥</p>
<p>ह्द्स् : ११.१६.३६।</p>
<p>—ओ)०(ओ—</p>
<h3 id="५-अनतरयमय-अधकरणम">५। अन्तर्याम्य्-अधिकरणम्</h3>
<p><strong>॥ १.२.१८ ॥</strong></p>
<p>बृहद्-आरण्यके श्रूयते—यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं यः पृथिवीम् अन्तरो यमयत्य् एष त आत्मान्तर्याम्य् अमृतः [बृ।आ।उ। ३.७.३] इति । अत्र पृथिव्य्-आद्य्-अन्तः-स्थो यमयिता प्रतीतः, स किं प्रधानं जीवः परो वेति संशये प्रधानम् इति तावत् प्राप्तं, तद्-अन्तः-स्थत्वादेस् तत्र सम्भवात् । कारणं हि कार्येऽनुस्यूतं तस्य नियन्तृ च भवति । प्रीति-प्रदत्वाद् आत्मत्वं तत्रोपचरितं व्याप्ति-योगाद् वा नित्यत्वाद् अमृतं च तद् इति । जीवो वा कश्चिद् योगी स स्यात् सर्वान्तः-प्रवेशनान्तर्धान-शक्तिभ्यां नियन्तृत्वादृष्टत्वादेस् तत्र योगात् । आत्मत्वामृतत्वे च तस्य मुख्ये तस्मात् प्रधान-जीवयोर् एक्तरः स इति प्राप्ते—</p>
<p><strong>अन्तर्याम्य् अधिदैवादिषु तद्-धर्म-व्यपदेशात् ॥</strong></p>
<p>योऽयम् अधिदैवादिषु वाक्येषु अन्तर्यामी श्रुतः, स परेश एव । कुतः? तद् इति । पृथिव्यादि-सर्वान्तःस्थत्व-तद्-अवेद्यत्व-तन्-नियन्तृत्व-विभु-विज्ञानानन्दत्वामृतत्वादीनां तद्-धर्माणाम् इहोक्तेः ॥१८॥</p>
<p>ह्द्स् : ११.२२.३०-३२।</p>
<p><strong>॥ १.२.१९ ॥<br>
न च स्मार्तम् अतद्-धर्माभिलापात् ॥</strong></p>
<p>उक्त-हेतुभ्यः स्मार्तं प्रधानं अन्तर्यामीति न वाच्यम् । कुतः ? अतद् इति । दृष्टो द्रष्टा, अश्रुतः श्रोता, अमतो मन्ता, अविज्ञतो विज्ञाता । नान्योऽतोऽस्ति द्रष्टा नान्योऽतोऽस्ति श्रोता नान्योऽतोऽस्ति मन्ता नान्योऽतोऽस्ति विज्ञातैष त आत्माऽअन्तर्याम्य् अमृतोऽतोऽन्यत् स्मार्तम्<sup id="fnref:1"><a href="#fn:1" class="footnote-ref" role="doc-noteref">1</a></sup> [बृ।आ।उ। ३.७.२३] इति वाक्य-शेष-श्रीआनां द्रष्टृत्वादीनां तस्मिन्न् असम्भवात् ॥१९॥</p>
<p>ह्द्स् : ८.१.९,११।</p>
<p><strong>॥ १.२.२० ॥<br>
शारीरश् चोभयेऽपि हि भेदेनैवनम् अधीयते ॥</strong></p>
<p>नेत्य् अनुवर्तते । उक्त-हेतुभ्यः शारीरो योगि-जीवोऽन्तर्यामीति न वाच्यम् । कुतः ? हि यस्मात् उभये काण्व-माध्यन्दिनाश् चैनम् अन्तर्यामितो भेदेनाधीयन्ते । “यो विज्ञानम् अन्तरो यमयति” इति, “य आत्मानम् अन्तरो यमयति” इति च नियम्य-नियन्तृत्व-भावेन भेदं तयोः पठन्तीत्य् अर्थः । तस्मात् स श्री-हरिर् एव । सुबालोपनिषदि तु पृथिव्य्-आदीनां अव्यक्ताक्षरामृतानां श्री-नारायणोऽन्तर्यामीति कठैः पठितम् । अन्तः-शारीरे निहितो गुहायां अज एको नित्यो यस्य पृथिवी शरीरं यः पृथिवीम् अन्तरे सञ्चरन् यं पृथिवी न वेद [सुबालोपनिषद् ७] इत्य् आदिना ब्राह्मणेन ।</p>
<p>ह्द्स् : ८.१.१६।</p>
<h3 id="६-अदशयधकरणम">६। अदृश्याधिकरणम्</h3>
<p><strong>॥ १.२.२१ ॥</strong></p>
<blockquote>
<p>अथ परा यया तद् अक्षरम् अधिगम्यते ॥
यत् तद् अदृश्यम् अग्राह्यम् अगोत्रम्
अवर्णम् अचक्षुः-श्रोत्रं तद् अपाणि-पादम् ।
नित्यं विभुं सर्व-गतं सुसूक्ष्मं
तद् अव्ययं यद् भूत-योनिं परिपश्यन्ति धीराः ॥ [मु।उ। १.१.६] इति ।</p>
</blockquote>
<p>उत्तरत्र,</p>
<blockquote>
<p>दिव्यो ह्य् अमूर्तः पुरुषः स बाह्याभ्यन्तरो ह्य् अजः ।
अप्राणो ह्य् अमनाः शुभ्रो ह्य् अक्षरात् परतः परः ॥ [मु।उ। २.१.२] इति ।</p>
</blockquote>
<p>किम् अत्र वाक्य-द्वये प्रकृति-पुरुषौ क्रमेण प्रतिपाद्यो किं वा परमात्मैवेति सन्देहे द्रष्टृत्वादि-चेतन-धर्माश्रवणात्, योनि-शब्दस्योपादान-वाचित्वाच् च प्रधानम् एवाक्षरं स्यात्, परतोऽक्षरात् परस् तु पुरुषो <span style="text-decoration:underline;">भएत्</span> सर्व-विकार-भूताद् अक्षरात् परत्वं क्षेत्रज्ञेऽपि युक्तेः । तस्मात् ताव् एवात्र वेद्याव् इति प्राप्ते—</p>
<p><strong>अदृश्यत्वादि-गुणको धर्मोक्तेः ॥</strong></p>
<p>अदृश्यत्वादि-धर्मा परमात्मैव उभयत्र वेद्यः । कुतः ? धर्मोक्तेः ।</p>
<blockquote>
<p>यः सर्वज्ञः सर्व-विद् यस्य ज्ञान-मयं तपः ।
तस्माद् एतद् ब्रह्म नाम रूपम् अन्नं च जायाते ॥ [मु।उ। १.१.९] इति ।</p>
</blockquote>
<p>दिव्यो ह्य् अमूर्तः पुरुषः इत्य् आदिना सर्वज्ञत्वादि-तद्-धर्म-कथनात् पर-विद्या-विषयत्वाच् च ॥२१॥</p>
<p>ह्द्स् : ८.३.३, ९-१०।</p>
<p><strong>॥ १.२.२२ ॥<br>
विशेषेण भेद-व्यपदेशाच् च नेतरौ ॥</strong></p>
<p>इतरौ प्रकृति-पुरुषौ ताभ्यां न बोध्यौ । यः सर्वज्ञः इत्य् आदिना अक्षरस्य विशेषणात् । दिव्य इत्य् आदिना स्मार्तात् पुरुषात् भेदोक्तेश् च । तस्माद् उभयत्रापि सर्व-कारण-भूतः पुरुषोत्तम एव बोध्य इति ॥२२॥</p>
<p>ह्द्स् : ८.३.२६-२७।</p>
<p><strong>॥ १.२.२३ ॥<br>
रूपोपन्यासाच् च ॥</strong></p>
<blockquote>
<p>यदा पश्यः पश्यते रुक्म-वर्णं
कर्तारम् ईशं पुरुषं ब्रह्म-योनिम् ।
तदा विद्वान् पुण्य-पापे विधूय
निरञ्जनः परमं साम्यम् उपैति ॥ [मु।उ। ३.१.३]</p>
</blockquote>
<p>इत्य् अक्षरस्य भूत-योनेर् उपनिरूपणाच् च तथा । इदं खलु परमात्मओ रूपं, न तु प्रकृतेर् न वा जीवस्य ॥२३॥</p>
<p>ह्द्स् : १.३.३-४।</p>
<p><strong>॥ १.२.२४ ॥<br>
प्रकरणाच् च ॥</strong></p>
<p>प्रकरणेति स्पष्टम् ॥२४॥</p>
<p>ह्द्स् : ११.११.३।</p>
<p>—ओ)०(ओ—</p>
<h3 id="७-वशवनरधकरणम">७। वैश्वानराधिकरणम्</h3>
<p><strong>॥ १.२.२५ ॥</strong></p>
<p>स्मृतिर् अप्य् एतद् विष्णु-परं व्याचष्टे । द्वे विद्ये वेदितव्ये इति चाथर्वणी श्रुतिः ।</p>
<blockquote>
<p>परया त्व् अक्षर-प्राप्तिः ऋग्-वेदादि-मया परा ।
यत् तद् अव्यक्तम् अजरम् अचिन्त्यम् अजम् अक्षयम् ॥
अनिर्देश्यम् अरूपं च पाणि-पादाद्य्-असंयुतम् ।
विभुं सर्व-गतं नित्यं भूत-योनिम् अकारणम् ॥
व्याप्य्-अव्याप्तं यतः सर्वं तद् वै पश्यन्ति सूरयः ।
तद् ब्रह्म परमं धाम तद् ध्येयं मोक्ष-काङ्क्षिणाम् ॥
श्रुति-वाक्योदितं सूक्ष्मं तद् विष्णोः परमं पदम् ।
तद् एतद् भगवद्-वाच्यं स्वरूपं परमात्मनः ॥
वाचको भगवच्-छब्दस् तस्याद्यस्याक्षरात्मनः ।
एवं निगदितार्थस्य सत्-तत्त्वं तस्य तत्त्वतः ॥
ज्ञायते येन तज् ज्ञानं परम् अन्यत् त्रयीमयम् ॥ [वि।पु। ६.५.६५-६७] इति ।</p>
</blockquote>
<p>छान्दोग्ये—</p>
<blockquote>
<p>को न आत्मा किं ब्रह्मेति [छा।उ। ५.११.१]… आत्मानम् एवेमं वैश्वानरं सम्प्रत्य् अध्येषि तम् एव नो ब्रूहीति [छा।उ। ५.११.६] इत्य् उपक्रम्य, यस् त्व् एतम् एवं प्रादेश-मात्रम् अभिविमानम् आत्मानं वैश्वानरम् उपास्ते स सर्वेषु लोकेषु सर्वेषु भूतेषु सर्वेष्व् आत्मस्व् अन्नम् अत्ति ॥ तस्य ह वा एतस्यात्मनो वैश्वानरस्य मूर्धैव सुतेजाश् चक्षुर् विश्व-रूपः प्राणः पृथग्-वर्त्मात्मा सन्देहो बहुलो बस्तिर् एव रयिः पृथिव्य् एव पादावुर एव वेदिर्लोमानि बर्हिर् हृदयं गार्हपत्यो मनोऽन्वाहार्य-पचन आस्यम् आहवनीयः ॥ [छा।उ। ५.१८.१-२] इत्य् आदि श्रूयते ।</p>
</blockquote>
<p>तत्र संशयः—किम् अयं वैश्वानरो जाठरोऽग्निः, किं वा, देवताग्निर् उत भूताग्निर्, आहो स्वित् विष्णुः? इति । अत्र चतुर्ष्व् अपि वैश्वानर-शब्दस्य साधारण्य-दर्शनाद् अनिर्णयोऽस्त्व् इति प्राप्ते—</p>
<p><strong>वैश्वानर-साधारण-शब्द-विशेषात् ॥</strong></p>
<p>वैश्वानरो विष्णुर् एव । कुतः ? साधारणेत्य् आदि । अयं भावः—यद्यपि स शब्दस् तत्र तत्र साद्ःआरणः, तथापि विष्णु-साधारणैर् द्यू-मूर्धादि-शब्दैर् विशेष्यमाणः सन् स्वस्य विष्ण्व्-अर्थं गमयति, तथात्म-ब्रह्म-शब्दाभ्यां उपक्रमस् तद्-विदः फल-विशेष-श्रुतिः, तद् यथेषिक-तुलम् इत्य् आदिका तस्य विष्णुत्वे लिङ्गम् । सोऽपि योगेन तत्रैव वर्तेत विश्वे नरा अस्येति। तस्माद् विष्णुर् एव सः ॥२५॥</p>
<p>ह्द्स् : २.२.२४, २.३.३५।</p>
<p><strong>॥ १.२.२६ ॥</strong></p>
<p>इतोऽपीत्य् आह—</p>
<p><strong>स्मर्यमाणम् अनुमानं स्याद् इति ॥</strong></p>
<p>इति-शब्दो हेत्व्-अर्थः । अहं वैश्वानरो भूत्वा प्राणिनां देहम् आश्रितः [गीता १५.१४] इति विष्णोस् तत्त्वं स्मर्यमाणम् एतस्या विद्यया विष्णु-परत्वे अनुमानं लिङ्गं भवतीति हेतोः स विष्णुर् एव ॥२६॥</p>
<p>ह्द्स् : ५.१९.२५, ११.१६.३८।</p>
<p><strong>॥ १.२.२७ ॥</strong></p>
<p>अथ जाठरं निरस्यति—</p>
<p><strong>शब्दादिभ्योऽन्तःप्रतिष्ठानाच् च नेति चेन् न,<br>
तथादृष्ट्य्-उपदेशासम्भवात्,<br>
पुरुष-विधम् अपि चैनम् अधीयते ॥</strong></p>
<p>ननु वैश्वानरो न विष्णुर् अयम् अग्निर् वैश्वानर इति वैश्वानर-शब्दैकार्थाग्नि-शब्दात् हृदयं गार्हपत्य इत्य् आदिना हृदयादि-स्थस्य तस्य अग्नि-त्रेता-प्रकल्पनात् प्राणा इत्य् आधारत्वोक्तेः पुरुषेऽन्तः-प्रतिष्ठितं वेद [श।ब्रा। १०.६.१.११] इत्य् अन्तः-प्रतिष्ठानाच् च, किन्तु जाठराग्निर् एवायम् इति चेत्, न । कुतः ? तथेति । तथा जाठर-रूपत्वेन दृष्टेर् विष्णूपासनस्योक्तेः । तन्-मात्र-परिग्रहे द्यू-मूर्धत्वादेर् असम्भवात् ।</p>
<p>किं च, सो यो ह्य् एतम् एवाग्निं वैश्वानरं पुरुष-विधं पुरुषेऽन्तः-प्रतिष्ठितं वेद [श।ब्रा। १०.६.१.११] इति पुरुष-विधम् अप्य् एनम् अधीयते वाजसनेयिनः । जाठरे गृहीते तस्य पुरुषेऽन्तः-प्रतिष्ठानं स्यात्, न तु पुरुष-विधत्वं च । विष्णोस् तूभयं सम्भवेत् ॥२७॥</p>
<p>ह्द्स् : ११.१६.३६; २.६.१३-१६।</p>
<blockquote>
<p><strong>॥ १.२.२८ ॥</strong></p>
</blockquote>
<p>अथ देवताग्नि-भूताग्नी निराकरोति—</p>
<p><strong>अत एव न देवता भूतं च ॥</strong></p>
<p>ननु देवताग्नेर् ऐश्वर्य-वशेन द्यू-लोकाद्य्-अङ्गत्व-सम्भवाद् एव निर्देशस् तथा भूताग्नेश् च । यो भानुना पृथिवीं द्यामुतेमाम् आततान रोदसी अन्तरिक्षम् [ऋ।वे। १०.८८.३] इत्य् आदि मन्त्र-वर्णाद् इति चेत्, न । कुतः ? अत एव । एभ्य उक्तेभ्य एव हेतुभ्यो देवताग्निर् भूताग्निश् च न स इत्य् अर्थः । मन्त्र-वर्णस् तु प्रशंसा-वचनम् ॥२८॥</p>
<p>ह्द्स् : २.१.३९।</p>
<blockquote>
<p><strong>॥ १.२.२९ ॥</strong></p>
</blockquote>
<p>वैश्वानर-शब्दवद् अग्नि-शब्दस्यापि साक्षात् तत्-परत्वं इति जैमिनि-मतेन दर्श्यते—</p>
<p><strong>साक्षाद् अप्य् अविरोधं जैमिनिः ॥</strong></p>
<p>विश्व-नेतृत्वेन गुणेन विश्वे नरा अस्येति सर्व-कारणत्वादिना वा यथा वैश्वानर-शब्दस् तथात्र नयनादि-गुण-योगेनाग्नि-शब्दश् च साक्षाद् एव विष्णु-वाचक इत्य् अविरोधम् अत्र जैमिनिर् मन्यते गुण-विशेषस्योपजीव्यत्वात् ॥२९॥</p>
<p>ह्द्स् : २.५.६।</p>
<blockquote>
<p><strong>॥ १.२.३० ॥</strong></p>
</blockquote>
<p>ननु कथम् अत्र प्रादेश-मात्रोक्तिरपरिच्छिन्नस्य? तत्राह—</p>
<p><strong>अभिव्यक्तेर् इत्य् आश्मरथ्यः ॥</strong></p>
<p>तद्-दृष्टि-विशिष्टानां उपासकानां तथाभिव्यक्तो विभातो भवति विष्णुर् इत्य् आश्मरथ्यो मन्यते ॥३०॥</p>
<p>ह्द्स् : ३.९.११।</p>
<blockquote>
<p><strong>॥ १.२.३१ ॥<br>
अनुस्मृतेर् इति बादरिः ॥</strong></p>
</blockquote>
<p>प्रादेश-मात्र-हृत्-पद्म-प्रतिष्ठितेन मनसायम् अनुस्मर्यते, अतः प्रदेश-मात्र उच्यते इति बादरिर् मन्यते ॥३१॥</p>
<p>ह्द्स् : २.२.८।</p>
<blockquote>
<p><strong>॥ १.२.३२ ॥<br>
सम्पत्तेर् इति जैमिनिस् तथा हि दर्शयति ॥</strong></p>
</blockquote>
<p>विभोर् अपि तस्य यत्-प्रादेश-मात्रत्वं तत् किल सम्पत्तेर् अविचिन्त्य-शक्ति-रूपाद् ऐश्वर्याद् एव न त्व् औपाधिकम् इति जैमिनिर् मन्यत एव । कुतः ? तत्राह—तथेति । हि यतस् तम् एकं गोविन्दं सच्-चिद्-आनन्द-विग्रहम् [गो।ता।उ। १.३३], एकोऽपि सन् बहुधा योऽवभाति [गो।ता।उ। १.१९] इत्य् आद्या श्रीइस् तथाविचिन्त्य-शक्तिकत्वेनेशे विरुद्ध-धर्म-समावेशं बोधयतीत्य् अर्थः । ते च धर्मा ज्ञानत्वेऽपि मूर्तत्वम् एकत्वेऽपि बहुत्वम् इत्य् आदयः । उपरि चैतद् बहुलीभविष्यति । विभुत्वे सत्य् एव मध्यमत्वम् इति न किञ्चिद् अवद्यम् ॥३२॥</p>
<p>ह्द्स् : ३.९.३।</p>
<blockquote>
<p><strong>॥ १.२.३३ ॥<br>
आमनन्ति चैनम् अस्मिन् ॥</strong></p>
</blockquote>
<p>एवम् अचिन्त्य-शक्ति-योगं धर्मम् आथर्वणिका अस्मिन् परमात्मनि आमनन्ति । अपाणि-पादोऽहम् अचिन्त्य-शक्तिः [कैवल्योपनिषद् २१] इति । आत्मेश्वरोऽतर्क्य-सहस्र-शक्तिः इति स्मृतिश् च शब्दात् । न चात्र मिथो मतानां विरोधः ।</p>
<blockquote>
<p>व्यास-चित्त-स्थिताकाशाद् अविच्छिन्नानि कानिचित् ।
अन्ये व्यवहरन्त्य् एतद् उरीकृत्य गृहाद् इव ॥ इत्य् आदि स्मृतेः ॥३३॥</p>
</blockquote>
<p>ह्द्स् : ३.३३.८।</p>
<p>॥ इति श्री-ब्रह्म-सूत्र-भाष्ये प्रथमाध्यायस्य द्वितीयः पादः ॥</p>
<p>॥ १.२ ॥</p>
<p>—ओ)०(ओ—</p>
<p>(१.३)</p>
<h2 id="ततय-पद">तृतीयः पादः</h2>
<p>विश्वं बिभर्ति निःस्वं यः कारुण्येन देवराट् ।</p>
<p>ममासौ परमानन्दो गोविन्दस् तनुतां रतिम् ॥*॥</p>
<h3 id="१-दय-भव-आदय-अधकरणम">१। द्यु-भ्व्-आद्य्-अधिकरणम्</h3>
<p><strong>॥ १.३.१ ॥</strong></p>
<p>अथ तृतीये पादे विस्पष्ट-जीवादि-लिङ्गकानां केषाञ्चिद् वाक्यानां तस्मिन् ब्रह्मणि समन्वयश् चिन्त्यते । मण्डूके श्रूयते—</p>
<blockquote>
<p>यस्मिन् द्यौः पृथिवी चान्तरिक्षम्
ओतं मनः सह प्राणैश् च सर्वैः ।
तम् एवैकं जानथ आत्मानम् अन्या
वाचो विमुञ्चथामृतस्यैष सेतुः ॥ [म।उ। २.२.५] इति ।</p>
</blockquote>
<p>तत्र संशयः । किम् इह द्यु-भ्व्-आद्य्-आयतनं प्रधानं, किं वा जीव उत ब्रह्मेति । तत्र प्रधानम् इति तावत् प्राप्तम् । सर्व-विकार-कारणत्वेन तद्-आयतनत्वोपपत्तेः । अमृत-सेतुश् च तद् एव वत्स-विवृद्धये क्षीरम् इव पुं-विमुक्तये प्रधानं प्रवर्तते इत्य् अङ्गीकारात् । आत्म-शब्दस् तु प्रीति-पदे तस्मिन्न् उपचरितः विभुत्व-योगाद् वा । जीवो वा स्यात् भोक्तृत्वेन भोग्य-प्रपञ्चायतनत्व-योगात् मनः-प्राणत्वादेस् तत्र प्रसिद्धेश् चेति प्राप्तौ पठति—</p>
<p><strong>द्यु-भ्व्-आद्य्-आयतनं स्व-शब्दात् ।</strong></p>
<p>ब्रह्मैव किल तद्-आयतनम् । कुतः ? स्व-शब्दात् । अमृतस्यैव सेतुर् इति तद्-असाधारण-शब्द-सत्त्वाद् इत्य् अर्थः । सिनोतेर् वर्धनार्थत्वात् सेतुर् अमृतस्य प्रापकः । सेतुर् इव सेतुर् इति वा । स यथा नद्यादिषु कूलस्योपलम्भकस् तथायं संसार-पारभूतस्य मोक्षस्येति तस्यैवायं शब्दः । श्रुतिश् चैवम् आह—तम् एव विदित्वातिमृत्युम् एति इत्य् आद्या ॥१॥</p>
<p>ह्द्स् : ६.१६.३५-३६।</p>
<p><strong>॥ १.३.२ ॥</strong></p>
<p>इतोऽपीत्य् आदि ।</p>
<p><strong>मुक्तोपसृप्य-व्यपदेशात् ।</strong></p>
<p>यदा पश्यः पश्यते रुक्म-वर्णम् इत्य् आदौ, निरञ्जनः परमं साम्यम् उपैति इति मुक्त-प्राप्त्यत्वेनोक्तेश् च प्राप्यत्वेनोक्तेश् च ब्रह्मैव तत् ॥२॥</p>
<p>ह्द्स् : ६.१६.४०।</p>
<p><strong>॥ १.३.३ ॥<br>
नानुमानम् अतच्-छब्दात् ।</strong></p>
<p>स्मार्तं प्रधानम् इह न ग्राह्यम् । कुतः ? अतच्-छब्दात् अचेतन-प्रधान-वाचक-शब्दाभावात् ॥३॥</p>
<p>ह्द्स् : ६.१६.५१।</p>
<p><strong>॥ १.३.४ ॥<br>
प्राण-भृच् च ।</strong></p>
<p>नेत्य् अनुवर्तते हेतुश् च । नाप्य् आत्म-शब्दात् प्राण-भृद्-ग्रहणाशात्र सम्भवति । अततीति-व्युत्पत्तेः सर्व-व्यापके ब्रह्मण्य् एव मुख्यत्वात् । यः सर्वविद् इत्य् आदिर् उपरितनस् तु तत्रैव वर्तते, अतो जीव-वाचक-शब्दाभावात् न तस्याप्य् अत्र ग्रहणं योग्यम् इति ॥४॥</p>
<p>ह्द्स् : ६.१६.५२।</p>
<p><strong>॥ १.३.५ ॥</strong></p>
<p>इतोऽप्य् अत्र प्राण-भृद्-ग्रहणं नेत्य् आह—</p>
<p><strong>भेद-व्यपदेशाच् च ।<br>
तम् एवैकं जानथेत्य् आदिना तस्मात् तस्य भेदोक्ते च ॥५॥</strong></p>
<p>ह्द्स् : ६.१६.५७, १.१५.८।</p>
<p><strong>॥ १.३.६ ॥<br>
प्रकरणात् ।</strong></p>
<p>कस्मिन् नु भगवो विज्ञाते सर्वम् इदं विज्ञातं भवति [मु।उ। १.१.३] इति ब्रह्मणः प्रकृतत्वाच् च तथा ॥६॥</p>
<p>ह्द्स् : ६.१६.२२।</p>
<p><strong>॥ १.३.७ ॥<br>
स्थित्य्-अदनाभ्यां च ।</strong></p>
<p>द्यु-भ्व्-आद्य्-आयतनं प्रकृत्या—</p>
<blockquote>
<p>द्वा सुपर्णा सयुजा सखाया
समानं वृक्षं परिषस्वजाते ।
तयोर् अन्यः पिप्पलं स्वाद्व् अत्त्य्
अनश्नन्न् अन्यो अभिचाकशीति ॥ [मु।उ। ३.१.१] इति पठ्यते ।</p>
</blockquote>
<p>तयोर् दीप्यमानस्याब्रह्मत्वं तदा स्याद् यदि द्यु-भ्व्-आद्य्-आयतनस्य पूर्वं न तत् प्रातिपादयेत् । इतरथा आकस्मिकी तद्-उक्तिर् अश्लिष्टा स्यात् । जीवोक्तिस् तु न तथा लोक-प्रसिद्धस्य तस्यानुवादात् । तस्माद् ब्रह्मैव तद् इति ।</p>
<p>ह्द्स् : ११.११.६।</p>
<blockquote>
<p>—ओ)०(ओ—</p>
</blockquote>
<h3 id="२-भमधकरणम">२। भूमाधिकरणम्</h3>
<p><strong>॥ १.३.८ ॥</strong></p>
<p>छान्दोग्ये श्री-नारदेन पृष्टः श्री-सनत्कुमारस् तं प्रति नामादीन्य् उपदिश्याह—भूमा त्व् एव विजिज्ञासितव्य इति भूमानं भगवो विजिज्ञास इति ॥ यत्र नान्यत् पश्यति नान्यच् छृणोति नान्यद् विजानाति स भूमा । अथ यत्रान्यत् पश्यत्य् अन्यच् छृणोत्य् अन्यद् विजानाति तद् अल्पम् [छा।उ। ७.२३.१-२४.१] इति । इह भूम-शब्देन बहुत्व-सङ्ख्यानाभिधीयते, किन्तु वैपुल्य-रूपा व्याप्तिर् एव । यत्रान्यत् पश्यति तद् अल्पम् इत्य् अल्पत्व-प्रतिद्वन्द्विकत्वोक्तेः । अल्प-शब्द-निगदित-धर्मि-प्रतिद्वन्द्वि-प्रतिपत्तेर् एव भूम-गुणवान् धर्मी स इति निर्णीयते ।</p>
<p>अत्र विचिकित्सा । भूमा प्राणो विष्णुर् वेति । तत्र प्राणो वा आशाया भूयान् [छा।उ। ७.१५.१] इति सन्निधानात् पुनः प्रश्नोत्तरयोर् अभावाच् च प्राणो भूमा । प्राण-शब्दो हि प्राण-सचिवं जीवम् अभिधत्ते, न वायु-विकार-मात्रम्, तरति शोकम् आत्मवित् [छा।उ। ७.१.३] इत्य् उपक्रमात्, आत्मत एवेदं सर्वम् [छा।उ। ७.२६.१] इत्य् उपसंहाराच् च । तेनान्तरालीको भूमापि स एव भवितुम् अर्हति । यत्र नान्यत् पश्यतीत्य् आदिकम् अप्य् अस्मिन् पक्षे सङ्गच्छते । सुषुप्तौ प्राण-ग्रस्तेषु इन्द्रियेषु तत्र दर्शनादि-विनिवृत्तेः । यो वै भूमा तत् सुखम् [छा।उ। ७.२३.१] इत्य् अप्य् अविरुद्धम् । तस्यां सुखम् अहम् अस्वाप्सम् इति सुख-श्रवणात् । एवं जीवात्मनि निर्णीते वाक्य-शेषोऽपि तद् अनुकूलतयैव नेय इत्य् एवं प्राप्ते ब्रवीति—</p>
<p><strong>भूमा सम्प्रसादाद् अध्युपदेशात् ।</strong></p>
<p>श्री-विष्णुर् एवायं भूमा, न प्राण-सचिवो जीवः । कुतः ? सम् इति । यो वै भूमा तत् सुखम् [छा।उ। ७.२३.१] इति विपुल-सुख-रूपत्व-श्रवणात् सर्वेषाम् उपर्य् उपदेशाच् च । एवम् एवैष सम्प्रसादोऽस्माच् छरीरात् समुत्थाय [छा।उ। ८.१२.३] इति श्रौत-प्रसिद्धेः सम्प्रसादः प्राण-सचिवो जीवस् तस्माद् अधिकतया भूम-गुण-वैशिष्ट्येनाभिधानाद् इति वा ।</p>
<p>अयम् अर्थः—पूर्वं नामादिकम् उपदिश्य स वा एष एवं पश्यन्न् एवं मन्वान एवं विजानन्न् अतिवादी भवति [छा।उ। ७.१५.४] इति भिन्नोपक्रमार्थकेन तु-शब्देनातिवादित्व-हेतुं प्रकृतां प्राणोपास्तिं व्यावर्त्य मुखातिवादित्व-हेतोर् विष्णोः सत्य-शब्देन पृथग्-उपक्रमात् प्राणाद् अर्थान्तरम् धिकश् च भूमेति निश्चीयते । प्राणस्यैव भूमत्वे तस्माद् ऊर्ध्वं तद्-उपदेशो न सम्भवेत् । नामादेर् आप्राणाद् ऊर्ध्वम् उपदिष्टं वाग्-आदि तस्माद् अर्थान्तरं वीक्ष्यते । एवं प्राणाद् ऊर्ध्वम् उपदिष्टो भूमापि तथा । सत्य-शब्दः खलु पर-ब्रह्मणि श्री-विष्णौ प्रसिद्धः । सत्यं ज्ञानम् अनन्तं ब्रह्म इत्य् आदौ, सत्यं परं धीमहि इत्य् आदौ च । सत्येनेति हेतौ तृतीया । सत्येन पर-ब्रह्मणा निमित्तेन योऽतिवदतीति भावः । प्राणस्य नामाद्याशावसानोपास्यापेक्षया उत्कर्षः अतद्विदोऽतिवादित्वम् । श्री-विष्णोस् तु तस्माद् अप्य् उत्कर्षात् तद्-विदस् तन्-मुख्यम् इति प्राणातिवादिनः सत्यातिवादी श्रेयान् इति विस्फुटम् । अत एव सोऽहं भगवः सत्येनातिवदानि [छा।उ। ७.१६.१] इति शिष्योऽभ्यर्थयते । गुरुर् अप्य् आह सत्यं त्व् एव विजिज्ञासितव्यम् [छा।उ। ७.१६.१] इति ।</p>
<p>न च पुनः प्रश्नोत्तराभावात् प्राण-विषयम् अतिवादित्वं परत्रानुकर्षणीयम् इति वाच्यं अनवबोधात् । तथा हि प्राणाद् ऊर्ध्वम् अपृच्छतोऽयम् आशयः, नामाद्य्-आशावसानेष्व् अचेतनेषूपास्येषु पूर्व-पूर्वस्माद् उत्तरोत्तरं भूयस्त्वेनोपदिश्य तत्-तद्-विदोऽतिवादित्वं गुरुणा नोक्तं प्राण-शब्दित-जीवात्म-याथात्म्य-विदस् तु तद् उक्तम् इत्य् अत्रवोपदेशस्य पराकाष्ठा इति ।</p>
<p>अतः पुनः प्रश्नाभावः । गुरुस् तत्र ताम् अनङ्गीकुर्वंस् तद् अभ्यधिक-श्री-विष्णु-स्वरूप-याथात्म्यावगमे सत्य् एव सेति स्वयम् एवैष त्व् इत्य् आदिभिर् उपदिशति । शिष्यश् च सर्वोत्कृष्टे श्री-विष्णौ तस्मिन्न् उपदिष्टे तद् उपासन-तद्-उपाय-तत्-स्वरूप-याथात्म्य-प्रतिपित्सया सोऽहं भगवः सत्येनातिवादानि [छा।उ। ७.१६.१] इत्य् आदिकम् अभ्यर्थयते । न चोपक्रमादि-दृष्ट आत्म-शब्दः प्राण-सचिवं जीवम् आहेति शक्यं वदितुं, तस्य परस्मिन्न् एव मुख्ये व्युत्पन्नत्वात् । आत्मतः प्राणः [छा।उ। ७.२६.१] इत्य् अग्रिम-वाक्य-विरोधाच् च । एवं सति यत्र नान्यद् इत्य् आदि वाक्य-सङ्गतिर् दर्शितापि निरस्ता । यत्र भूमन्य् अनुभूयमाने सत्य् अनुभवितुस् तद् आविष्टस्यान्यदर्शनादिकं निषिध्यते । सौषुप्तिकं सुखं स्वल्पम् इति सुषुप्तस्य प्राणिनः भूम-रूपत्वं वदन्न् उपहासास्पदम् । तस्मा श्री-विष्णुर् एव भूमा ॥८॥</p>
<p>ह्द्स् : १०.८७.१५।</p>
<p><strong>॥ १.३.९ ॥<br>
धर्मोपपत्तेश् च ।</strong></p>
<p>अस्मिन् भूम्नि ये धर्माः पठ्यन्ते, ते पर-ब्रह्मणि श्री-विष्णाव् एवोपपद्यन्ते, नान्यत्र । यो वै भूमा तद् अमृतम् इति स्वाभाविकम् अमृतत्वम् । स भगवः कस्मिन् प्रतिष्ठित इति स्वे महिम्नि [छा।उ। ७.२४.१] इत्य् अनन्याधारत्वम् । स एवाधत्त्वाद् इत्य् आदिना सर्वाश्रयत्वम् । आत्मतः प्राण [छा।उ। ७.२६.१] इत्य् आदिना सर्व-कारणत्वं चेत्य् आदयः ॥९॥</p>
<p>ह्द्स् : ६.१६.५२।</p>
<blockquote>
<p>—ओ)०(ओ—</p>
</blockquote>
<h3 id="३-अकषरधकरणम">३। अक्षराधिकरणम्</h3>
<p><strong>॥ १.३.१० ॥</strong></p>
<p>बृहद्-आरण्यके पठ्यते—कस्मिन् नु खल्व् आकाश ओतश् च प्रोतश् चेति । एतद् वै तद् अक्षरं गार्गि ब्राह्मणा अभिवदन्त्य् अस्थूलम् अनण्व् अह्रस्वम् अदीर्घम् अलोहितम् अस्नेहम् अच्छायम् [बृ।आ।उ। ३.८.७-८] इत्य् आदि । तत्र संशयः—किम् अक्षरं, प्रधानं किं वा जीव उत ब्रह्म ? इति । तत्र त्रिष्व् अप्य् अक्षर-शब्द-प्रयोगाद् अनिर्णयः स्याद् इति प्राप्तौ—</p>
<p><strong>अक्षरम् अम्बरान्त-धृतेः</strong></p>
<p>अक्षरं ब्रह्मैव । कुतः ? अम्बरेति । एतस्मिन् नु खल्व् अक्षरे गार्ग्य् आकाश ओतश् च प्रोतश् चेति [बृ।आ।उ। ३.८.१२] इत्य् आकाश-पर्यन्तस्य सर्वस्य धारणात् ॥१०॥</p>
<p>ह्द्स् : १२.१३.१९।</p>
<p><strong>॥ १.३.११ ॥</strong></p>
<p>ननु सा प्रधानेऽपि स्यात्, सर्व-विकार-कारणत्वात् । जीवे च भोग्य-भूत-सर्वाचिद्-वस्त्व्-आश्रयत्वाद् इति चेत्, तत्राह—</p>
<p><strong>सा च प्रशासनात् ।</strong></p>
<p>साम्बरान्त-धृतिर् ब्रह्मण्य् एव । कुतः ? प्रेति । एतस्य वा अक्षरस्य प्रशासने गार्गि द्याव्-आपृथिव्यौ विधृते तिष्ठतः । एतस्य वा अक्षरस्य सूर्या-चन्द्रमसौ विधृतौ तिष्ठतः [बृ।आ।उ। ३.८.९] इत्य् आदि विदितस्य प्रशासनस्य तत्रैव सम्भवाद् इत्य् अर्थः । न चेदं स्व-प्रशासनाधीनं सर्व-धारणं जडे प्रधाने बद्ध-मुक्तोभयावस्थे जीवे च समस्ति ॥११॥</p>
<p>ह्द्स् : ८.३.२१, ७.१२.३०-३१।</p>
<p><strong>॥ १.३.१२ ॥<br>
अन्य-भाव-व्यावृत्तेश् च ।</strong></p>
<p>तद् वा एतद् अक्षरं गार्ग्य् अदृष्टं द्रष्टृ, अश्रुतं श्रोतृ [बृ।आ।उ। ३.८.११] इत्य् आदिना वाक्य-शेषेणास्याक्षरस्य ब्रह्मान्यत्व-व्यावर्तनाच् च ब्रह्मैव तत् । अत्र द्रष्टृत्वादिना जडात्मक-प्रधान-भावो व्यावर्त्यते । सर्वैर् अदृष्टस्य तस्य सर्व-द्रष्टृत्वाद्य्-उपदेशात् जीव-भावश् चेति ॥१२॥</p>
<p>ह्द्स् : १०.८७.२८।</p>
<p>—ओ)०(ओ—</p>
<h3 id="४-ईकषत-करमधकरणम">४। ईक्षति-कर्माधिकरणम्</h3>
<p><strong>॥ १.३.१३ ॥</strong></p>
<p>प्रश्नोपनिषदि—</p>
<blockquote>
<p>एतद् वै सत्यकाम परं चापरं च ब्रह्म यद् ओङ्कारस् तस्माद् विद्वान् एतेनैवायतने नैकतरम् अन्वेति [प्र।उ। ५.२] इति प्रकृत्य—यः पुनर् एतं त्रिमात्रेणोम् इत्य् एतेनैवाक्षरेण परं पुरुषम् अभिध्यायीत, स तेजसि सूर्ये सम्पन्नः । यथा पादोदरस् त्वचा विनिर्मुच्यत एवं ह वै स पाप्मना विनिर्मुक्तः स सामभिर् उन्नीयते ब्रह्म-लोकं स एतस्माज् जीव-घनात् परात्-परं पुरिशयं पुरुषम् ईक्षते [प्र।उ। ५.५] इति पठ्यते ।</p>
</blockquote>
<p>तत्र संशयः—ध्यानेक्षयोर् विषयः पुरुषश् चतुर्मुखः पुरुषोत्तमो वेति । तत्रैक-मात्रं प्रणवम् उपासीनस्य मनुष्य-लोकं द्वि-मात्रम् उपासीनस्यानरीक्ष-लोकं फलं प्रोच्य त्रि-मात्रम् उपासीनस्य ब्रह्म-लोकम् आह । स च लोक-क्रमाच् चतुर्मुख-लोकः प्रत्येतव्यस् तद् गतेन वीक्षमाणस् तु स एवेति युक्तेश् चतुर्मुखः स इति प्राप्ते—</p>
<p><strong>ईक्षति-कर्म व्यपदेशात् सः ।</strong></p>
<p>स पुरुषोत्तम एव ईक्षति-कर्म दर्शन-विषयः । कुतः ? व्यपदेशात् ।</p>
<blockquote>
<p>तम् ओङ्कारेणैवायतनेनान्वेति विद्वान् यत् तच् छान्तम् अजरम् अमृतम् अभयं परं चेति [प्र।उ। ५.७] इति ब्रह्म-धर्म-निर्देशात् ।</p>
</blockquote>
<p>तद् एवं निर्णीते ब्रह्म-लोक-शब्दोऽपि निषाद-स्थपत्य्-अधिकरण-न्यायेन श्री-विष्णु-लोकस्य वाचकः सिद्धयति ॥१३॥</p>
<p>ह्द्स् : १०.६३.३४।</p>
<p>—ओ)०(ओ—</p>
<h3 id="५-दहरधकरणम">५। दहराधिकरणम्</h3>
<p><strong>॥ १.३.१४ ॥</strong></p>
<p>छान्दोग्ये श्रूयते—</p>
<blockquote>
<p>अथ यद् इदम् अस्मिन् ब्रह्म-पुरे दहरं पुण्डरीकं वेश्म दहरोऽस्मिन्न् अन्तराकाशस् तस्मिन् यद् अन्तस् तद् अन्वेष्टव्यं तद् वाव विजिज्ञासितव्यम् इति [छा।उ। ८.१.१]</p>
</blockquote>
<p>तत्र सन्देहः—किम् अयं हृदय-पुण्डरीक-स्थो दहराकाशो भूताकाशः, किं वा जीवः, उत श्री-विष्णुर् इति ? तत्र प्रसिद्धेर् भूताकाशः स्यात् । पुर-स्वामित्व-प्रत्ययत्वाच् च जीवो वेति प्राप्ते—</p>
<p><strong>दहर उत्तरेभ्यः ॥</strong></p>
<p>श्री-विष्णुर् एव दहरः । कुतः ? उत्तरेभ्यः वाक्य-शेष-गतेभ्यओ हेतुभ्य इत्य् अर्थः । ते च वियद् उपमत्व-सर्वाधारत्वापहत-पाप्मत्वादयो भूताकाशे जीवे च न सम्भवेयुः । श्रुतौ ब्रह्म-पुरम् उपासकस्य शरीरं तद्-अवयव-भूतं हृदय-पुण्डरीकं ब्रह्मणो वेश्म तत्र ध्येयं दहराकाश-शब्दं परं ब्रह्म तस्मिन्न् अन्वेष्टव्यम् अपहत-पाप्मत्वादि-गुण-जातम् इति व्याख्येयम् ॥१४॥</p>
<p>ह्द्स् : १०.८७.१८॥</p>
<p><strong>॥ १.३.१५ ॥</strong></p>
<p>इतोऽपि दहरः श्री-विष्णुर् एवेत्य् आह—</p>
<p><strong>गति-शब्दाभ्यां तथा दृष्टं लिङ्गं च ॥</strong></p>
<blockquote>
<p>यथापि हिरण्य-निधिं निहितम् अक्षेत्रज्ञा उपर्य् उपरि सञ्चरन्तो न विन्देयुर् एवम् एवेमाः सर्वाः प्रजा अहरहर् गच्छन्त्य एतं ब्रह्म-लोकं न विन्दन्त्य् अनृतेन हि प्रत्यूढाः ॥ [छा।उ। ८.३.२]</p>
</blockquote>
<p>इत्य् अत्रैनम् इति प्रकृतं दहरं निर्दिश्य तत्र प्रजानां गतिर् उक्ता गन्तव्यस्य तस्य ब्रह्म-लोक-शब्दश् चोक्तस् ताभ्यां दहरः श्री-विष्णुर् एवेति निश्चितम् । तथा हि—सता सौम्य तदा सम्पन्नो भवति इति तत्रैवान्यत्र प्राणानां परस्मिन् गमनं दृष्टं तद् एव ब्रह्म-लोक-शब्दस्य श्री-विष्णु-परत्वे लिङ्गं गमकम् । सत्य-लोक-परत्वे तु तत्र प्रत्यहं तासां सा न सम्भवेत् ॥१५॥</p>
<p>ह्द्स् : १०.८७.२०।</p>
<p><strong>॥ १.३.१६ ॥<br>
धृतेश् च महिम्नोऽस्यास्मिन्न् उपलब्धेः ॥</strong></p>
<p>दहरोऽस्मिन्न् अन्तराकाश इति प्रकृत्य वियद् उपमा-पूर्वकं तत्र सर्व-समानत्वम् उक्त्वात्म-शब्दं च प्रयुज्योपदिश्य चापहत-पाप्मत्वादि तम् एवानतिवृत्त-प्रकरणं निर्दिशति । अथ य आत्मा स सेतुर् विधृतिर् एषां लोकानां असम्भेदाय [छा।उ। ७.४.१] इति । तस्माद् अस्य विश्व-धृति-रूपस्य महिम्नोऽस्मिन् दहरे प्राप्तेर् अयं श्री-विष्णुर् एव । एष सेतुर् विधारण एषां लोकानां असम्भेदाय [बृ।आ।उ। ४.४.२२] इत्य् अन्यत्राप्य् एष महिमा तत्रैव दृष्टः ॥१६॥</p>
<p>ह्द्स् : ४.३.३०-३२।</p>
<p><strong>॥ १.३.१७ ॥<br>
प्रसिद्धेश् च ॥</strong></p>
<p>को ह्य् एवान्यात् [तै।उ। २.७] इत्य् आदौ ब्रह्मण्य् आकाश-शब्दस्य ख्यातेश् च ॥१७॥</p>
<p>ह्द्स् : ५.१८.१३।</p>
<p><strong>॥ १.३.१८ ॥</strong></p>
<p>ननु,</p>
<blockquote>
<p>अथ य एष सम्प्रसादोऽस्माच् छरीरात् समुत्थाय परं ज्योतिर् उपसम्पद्य स्वेन रूपेणाभिनिष्पद्यत एष आत्मेति होवाचैतद् अमृतम् अभयम् एतद् ब्रह्म [छा।उ। ८.३.४]</p>
</blockquote>
<p>इति दहर-वाक्यान्तराले जीवस्य परामर्शा स एव दहरः स्याद् इति चेत्, तत्राह—</p>
<p><strong>इतर-परामर्शात् स इति चेन् नासम्भवात् ॥</strong></p>
<p>मध्ये जीव-परामर्शाद् उपक्रमेऽपि स एवेति न शक्यं वक्तुम् । कुतः ? असम्भवात् । उपक्रम्योक्तस्य अपहत-पाप्मत्वादि-गुणाष्टकस्य जीवेऽनुपपत्तेर् इत्य् अर्थः ॥१८॥</p>
<p>ह्द्स् : १०.८९.१०, १०.८७.३८॥</p>
<p>**॥ १.३.१९ ॥<br>
उत्तराच् चेद् आविर्भाव-स्वरूपस् तु ॥ **</p>
<p>शङ्का-च्छेदाय तु शब्दः । नेत्य् अनुवर्तते । प्रजापति-वाक्ये साधनाविर्भावित-स्वरूपस्योपदेशात् न तेनाविर्भूत-स्वरूपः शक्यो ग्रहीतुम् इत्य् अर्थः । धर-वाक्यार्थं तद् अष्टकं नित्याविर्भूतं तथैव प्रतीयात् । प्रजापति-वाक्क्योक्तं तत्-साधनाविर्भावितं । एवम् एवैष सम्प्रसादोऽस्माच् छरीरात् समुत्थाय [छा।उ। ८.१२.३] इत्य् आदिना तथैव प्रतीतेर् इत्य् उभयोर् महद् अन्तरम् । किं च, साधनाविर्भावित-तद्-अष्टकेऽपि जीवे असम्भाव्याः सेतुत्व-जगद्-विधारकत्वादयो गुणाः परेशत्वं दहरस्य गमयन्ति ॥१९॥</p>
<blockquote>
</blockquote>
<p>ह्द्स् : २.४.१४, २.५.१५॥</p>
<p><strong>॥ १.३.२० ॥</strong></p>
<p>यद्य् एवं तर्हि तद्-अन्तराले जीव-प्रस्तावः किम्-अर्थम् ? तत्राह—</p>
<p><strong>अन्यार्थश् च परामर्शः ॥</strong></p>
<p>तत्र जीव-परामर्शः परमात्म-ज्ञानार्थ एव । यं प्राप्य जीवस् तद्-अष्टकवता स्वरूपेणाभिनिष्पद्यते, स एष परमात्मेति ॥२०॥</p>
<p>ह्द्स् : २.४.२१।</p>
<p><strong>॥ १.३.२१ ॥<br>
अल्प-श्रुतेर् इति चेत् तद् उक्तम् ॥</strong></p>
<p>तत्र यत् समाधानं तत् प्राग् एवोक्तम् । निचाय्यत्वाद् एवं व्योमवच् च इत्य् अनेन विभोर् अपि प्रादेश-मात्रत्वं तन्-मात्र-स्मृति-स्थान-मानोपचारात् । स्मृति-भावापेक्षयाविचिन्त्य-महिम्नस् तस्य तथा प्राकट्याद् एव ॥२१॥</p>
<p>ह्द्स् : २.४.१६</p>
<p>॥ १.३.२२ ॥</p>
<p>इतश् चैतद् एवम् इत्य् आह—</p>
<p><strong>अनुकृतेस् तस्य च ॥</strong></p>
<p>नित्याविर्भूत-तद्-अष्टक-विशिष्टस्य दहरस्य साधनाविर्भावित-तद्-दृष्टकेन प्रजापति-वाक्योक्तेन जीवेनानुकरणात् तस्माद् इतरः सः । पूर्वम् अनृतापिहित-स्वरूपः पशात् ब्रह्मोपासनया सञ्छिन्न-पिधानस् तद् उपसम्पत्त्याविर्भावित-सुसिद्धं, पवनम् अनुहरते हनुमान् इत्य् आदिषु । दृश्यते च मुक्तस्य ब्रह्मानुकारः, निरञ्जनः परमं साम्यम् उपैति इति श्रुत्य्-अन्तरे ॥२२॥</p>
<p>ह्द्स् : ११.१२.१२।</p>
<p>॥ १.३.२३ ॥</p>
<p>**अपि स्मर्यते ॥ **</p>
<blockquote>
<p>इदं ज्ञानम् उपाश्रित्य मम साधर्म्यम् आगताः ।
सर्गेऽपि नोपजायन्ते प्रलये न व्यथन्ति च ॥ [गीता १४.२] इति ।</p>
</blockquote>
<p>मुक्तानां भगवत्-साधर्म्य-लक्षणः स स्मर्यते । तस्माद् दहरः श्री-हरिर् एव, न जीवः ॥२३॥</p>
<p>ह्द्स् : ११.२९.४४।</p>
<blockquote>
<p>—ओ)०(ओ—</p>
</blockquote>
<h3 id="६-परमतधकरणम">६। प्रमिताधिकरणम्</h3>
<p>॥ १.३.२४ ॥</p>
<p>कठ-वल्ल्यां पठ्यते ।</p>
<blockquote>
<p>अङ्गुष्ठ-मात्रः पुरुषो मध्य आत्मनि तिष्ठति ।
ईशानं भूत-भव्यस्य न ततो विजुगुप्सते ॥ [क।उ। २.१.१२] इत्य् आदि ।</p>
</blockquote>
<p>इह वीक्षा—अङ्गुष्ठ-मात्रो जीवः श्री-विष्णुर् वेति ? प्राणाधिपः सञ्चरति स्व-कर्मभिर् अङ्गुष्ठ-मात्रो रवि-तुल्य-रूपः इत्य् आदि श्वेताश्वतर-वाक्यैकार्थात् जीव इति प्राप्ते—</p>
<p><strong>शब्दाद् एव प्रमितेः ॥</strong></p>
<p>अङ्गुष्ठ-प्रमितः श्री-विष्णुर् एव । कुतः ? शब्दाद् एव । ईशानो भूत-भव्यस्य इति श्रुतेर् एवेत्य् अर्थः । न चेदृग् ऐश्वर्यं कर्माधीनस्य जीवस्य सम्भवेत् ॥२४॥</p>
<p>ह्द्स् : १.१२.८।</p>
<p>॥ १.३.२५ ॥</p>
<p>ननु विभोस् तत्-प्रमितत्वं कथं ? तत्राह—</p>
<p><strong>हृद्य् अपेक्षया तु मनुष्याधिकारत्वात् ॥</strong></p>
<p>तु-शब्दोऽवधारणे । अङ्गुष्ठ-मात्रे हृदि स्मर्यमाणत्वात् विभोर् अप् अङ्गुष्ठ-मात्रत्वं । हृन्-मानापेक्षया तस्मिन् मानोपचारात् स्मर्तृ-भावापेक्षया तादृशस्यापि तस्याचिन्त्य-महिम्नस् तथा हृदि प्राकट्याद् वेत्य् उदितं प्राक् ।</p>
<p>ननु देहि-भेदेन हृन्-मान-भेदात् तावत्त्वं तस्याशक्यं सम्पादयितुम् इति चेत्, तत्राह—मनुष्येति । शास्त्रम् अविशेषेण प्रवृत्तम् अपि मनुष्यान् अधिकरोति । तेषां सामर्थ्यादि-जुषाम् उपासकत्व-सम्भवात् । ततश् च मनुष्य-वपुषाम् ऐकविध्यात् तद्वतां तद् अविरुद्धम् । तेन करितुर् अगादि हृदाम् अङ्गुष्ठ-मात्रत्वेऽपि न विरोधः । यत् तु जीवस्याप्य् अङ्गुष्ठ-मात्रत्वम् उक्तम् । तत् किल तावति हृदि स्थितेर् एव तु तावत् स्वरूपतया बालाग्र-शत-भागेत्य् आद्य् उत्तर-वाक्येन तस्याणुत्व-विनिश्चयात् । तस्माद् इह श्री-विष्णुर् एवाङ्गुष्ठ-मात्र इति ॥२५॥</p>
<p>ह्द्स् : ४.९.२; १.९.४२।</p>
<p>—ओ)०(ओ—</p>
<h3 id="७-दवतधकरणम">७। देवताधिकरणम्</h3>
<p><strong>॥ १.३.२६ ॥</strong></p>
<p>ब्रह्मणेऽङ्गुष्ठ-परिमित्तत्व-सिद्धये तद्-आवेदकं शास्त्रं मनुष्याधिकारम् इत्य् उक्तम्। तेन मनुष्याणाम् एव तद्-उपासकत्वम् इति समर्थितम् । इदानीं तद्-अपवादेन पराधिकरणम् इदं प्रवर्तयते । बृहद्-आरण्यके श्रूयते—तद् यो यो देवानां प्रत्यबुध्यत, स एव तद् अभवत् । तथ र्षीणां तथा मनुष्याणां [बृ।आ।उ। १.४.१०] इति । तद् देवा ज्योतिषां ज्योतिर् आयुर् होपासतेऽमृतं [बृ।आ।उ। ४.४.१६] इति च । इह संशयः—इदं ब्रह्मोपासनं मनुष्येष्व् इव देवेषु श्रूयमाणं सम्भवेन् न वेति । देहेन्द्रियाभावेन सामर्थ्याभावात् न तेषु तद्-उपासन-सम्भवः । मन्त्रात्मकाः खल्व् इन्द्रादयो देवा न तेषां देहेन्द्रियाणि सन्ति । तद्-अभावाद् एव सामर्थ्य-वैराग्यार्थित्वानि च नेत्य् एवं प्राप्ते—</p>
<p><strong>तद्-उपर्य् अपि बादरायणः सम्भवात् ॥</strong></p>
<p>तद् ब्रह्मोपासनं मनुष्याणाम् उपरि देवेषु च स्वीकार्यम् इति भगवान् बादरायणो नम्यते । कुतः ? उपनिषन्-मन्त्रार्थ-वादेतिहास-पुराण-लोक-परिज्ञात-विग्रह-शालिनां तेषां सामर्थ्यादि-सम्भवात् । तद्-उपासने सामर्थ्यं दिव्य-देहेन्द्रिय-योगात् निजैश्वर्य-विषयं वैराग्यं च । तद्-ऐश्वर्यस्य सावद्यत्व-विनश्वरत्वेनानुभूयमानत्वात् । स्मृतिश् च—</p>
<blockquote>
<p>न केवलं द्विज-श्रेष्ठ नरके दुःख-पद्धतिः ।
स्वर्गेऽपि यात-भीतस्य क्षयिष्णोर् नास्ति निवृत्तिः ॥ [वि।पु। ६.५.५०]</p>
</blockquote>
<p>तत एव ब्रह्म-विषयम् अर्थित्वं च । तस्य निरवद्य-नित्य-परिमितानन्दत्वेन श्रूयमाणत्वात् । विद्या-ग्रहणाय ब्रह्मचर्यम् अपि देवादीनां श्रूयते— त्रयाः प्राजापत्याः प्रजापतौ पितरि ब्रह्मचर्यम् ऊषुर् देवा मनुष्या असुराः [बृ।आ।उ। ५.२.१] इति बृहद्-आरण्यके । इन्द्रस्य च छान्दोग्ये—एक-शतं ह वै वर्षाणि मघवान् प्रजापतौ ब्रह्मचर्यम् उवास [छा।उ। ८.११.३] इति । तस्मात् सामर्थ्यादीनां सत्त्वाद् अधिकारिणे देवादय इति ॥२६॥</p>
<p>ह्द्स् : ४.८.२०, २२।</p>
<p><strong>॥ १.३.२७ ॥</strong></p>
<p>ननु देवादीनां विग्रहवत्त्वे स्वीक्रियमाणे कर्मणि विरोधः प्राप्नुयात् एकस्य परिच्छिन्नस्य बहु-यज्ञेषु युगपद्-आहूतस्य सान्निध्यानुपपत्तेर् इति चेत् तत्राह—</p>
<p><strong>विरोध-कर्मणीति चेन् नानेक-प्रतिपत्तेर् दर्शनात् ॥</strong></p>
<p>तत्-स्वीकारेऽपि न तत्र विरोधः । कुतः ? अनेकेति । शक्तिमतां सौभर्यादीनां कार्य-व्यूह-प्राप्ति-दर्शनाद् इत्य् अर्थः ॥२७॥</p>
<p>ह्द्स् : ७.८.४२, ३.२२.४४, ३.२३.४७।</p>
<p><strong>॥ १.३.२८ ॥</strong></p>
<p>ननूक्त-हेतोर् देवता-विग्रह-वादिनां कर्मणि विरोधो मा भूत्, वेद-शब्दे तु स स्यात्। तद्-उत्पत्तेः पूर्वत्र तद्-विनाशात् परत्र च तद्-वाचके तस्मिन् बन्ध्यात्मजाति-शब्दवद् अप्रामाण्य-लक्षणे विरोधः । औत्पत्तिकस् तु शब्देनार्थस्य सम्बन्ध इति शब्द-तद्-अर्थ-तत्-सम्बन्धानां यत्-पूर्व-तन्त्रेण नित्यत्वम् उक्तं तच् च विरुद्धं स्याद् इति चेत्, तत्राह—</p>
<p><strong>शब्द इति चेन् नातः प्रभावात् प्रत्यक्षानुमानाभ्याम् ॥</strong></p>
<p>वेद-शब्देऽपि नोक्त-लक्षणे विरोधः । कुतः ? अतः प्रभवात् । नित्य-तत्-तद्-आकृति-वाचकात् तत्-तद्-वेद-शब्दात् तत्-तद्-वाच्य-नित्याकृत्य्-अनुस्मृत्या तत्-तद्-विग्रहाणाम् उत्पत्तेर् इत्य् अर्थः । आकृतयो नित्याः सर्व-व्यक्तिभ्यः पूर्वं स्थितेः । विश्वकर्मणः स्व-शास्त्रे याः प्रोक्ताः चित्रकर्म-प्रसिद्धये यमं दण्ड-पाणिं लिखन्ति वरुणं तु पाश-हस्तम् इति । देवादि-वाचका वेद-शब्दा गवादि-शब्दवत् स्वभावाद् एवाकृतिषु सङ्केतिताः सन्ति । न तु चैत्रादि-शब्दवत् व्यक्ति-मात्रेषु । तथा च नित्याकृति-वाचित्वाद् वेद-शब्दानां तद्वन् नाप्रामाण्यं, नापि पूर्व-तन्त्र-विरोध इति । इदं कुतः ? प्रत्यक्षेति श्रुति-स्मृतिभ्याम् इत्य् अर्थः । श्रुतिस् तावत् शब्द-पूर्वां सृष्टिम् आह—एत इति ह वै प्रजापतिर् देवान्, असृजतासृग्रम् इति मनुष्यान्, इन्दव इति पितॄंस्, तिरः पवित्रम् इति ग्रहान्, आशव इति स्तोत्रं, विश्वानीति मन्त्रम्, अभिसौभगेत्य् अन्याः प्रजाः [पञ्चविंशति-ब्राह्मण ६.९.१३.२२, ६.१२.१.३] इति<sup id="fnref:2"><a href="#fn:2" class="footnote-ref" role="doc-noteref">2</a></sup> । स्मृतिश् च—</p>
<blockquote>
<p>नाम-रूपं च भूतानां कृत्यानां च प्रपञ्चनम् ।
वेद-शब्देभ्य एवादौ देवादीनां चकार सः ॥ [वि।पु। १.५.६३]</p>
</blockquote>
<p>इत्य् आद्या ॥२८॥</p>
<p>ह्द्स् : २.१०.३६, २.५.१६, २.१०.३७।</p>
<p>**॥ १.३.२९ ॥<br>
अत एव च नित्यत्वम् ॥ **</p>
<p>अतो नित्याकृति-वाचित्वात् कर्तुः स्मरणाच् च नित्यत्वं वेदस्य सिद्धम् । काठकादि-सञ्ज्ञा तु तत्-तद्-उच्चरितत्वेनैव बोध्या ॥२९॥</p>
<p>ह्द्स् : ८.७.२५, २६, २९।</p>
<p><strong>॥ १.३.३० ॥</strong></p>
<p>स्याद् एतत् । वेद-शब्द-स्मृत्याकृत्य्-अनुस्मृता देवादि-विग्रह-सृष्टिर् या विधातुः श्राव्यते सा किल नैमित्तिक-प्रलयान्ते स्यात् प्राकृतिक-प्रलये तु प्राकृतिकाद् इतरस्य सर्वस्य विनाशोक्तेस् तस्य तादृशी सृष्टिः कथं स्यात् कथं वा वेदस्य नित्यत्वम् इति चेत्, तत्राह—</p>
<p>**समान-नाम-रूपत्वाच् चावृत्ताव् अप्य् अविरोधो दर्शनात् स्मृतेश् च ॥ **</p>
<p>शङ्का-च्छेदाय च-शब्दः । आवृत्तौ महा-प्रलयात् परस्याम् आदि-सृष्टाव् अपि वेद-शब्दे न विरोधः । कुतः ? समानेति । पूर्वोक्त-तुल्य-नाम-रूप-संस्थानत्वाद् इत्य् अर्थः । महा-प्रलये वेदास् तद् वाच्यास् तत्-तद्-आकृतयश् च नित्याः पदार्थाः स-शक्तिके श्री-हराव् एकीभावम् आपन्नास् तिष्ठन्ति । अथ तस्मिन् सिसृक्षौ सति ततोऽभिव्यज्यन्ते । तैर् वेद-शब्दैस् तत्-तद्-आकृति-पर्यालोचन-पूर्विका तत्-तद्-व्यक्ति-सृष्टिः श्री-हरेश् चतुर्मुखस्य च स्यात् । घटादि-शब्दैः पूर्व-घटाद्य्-आकृति-विमर्शिनः कुलालस्य पूर्व-सद्र्शी घटादि-सृष्टिर् यथेत्य् उत्तर-सृष्टानां पूर्व-सृष्टेस् तौल्यम् । एवं च नैमित्तिक-प्रलयान्तवत् महा-प्रलयान्तेऽपि तादृक् सृष्टिर् भवेद् एवेति ।</p>
<p>इदं कुतोऽवगतं ? तत्राह—दर्शनाद् इति । दर्शनं तावत्—आत्मा वा इदम् एक एवाग्र आसीन् नान्यत् किञ्चन मिषत् । स ईक्षत लोकान् नु सृजै [] इति, यो ब्रह्माणं विदधाति पूर्वं यो वै वेदांश् च प्रहिणोति तस्मै [श्वे।उ। ६.१८], सूर्याचन्द्रमसौ धाता यथा-पूर्वम् अकल्पयत् [ऋ।वे। १०.१९०.३] इत्य् आदि ।</p>
<p>स्मृतिश् च—</p>
<blockquote>
<p>न्यग्रोधः सुमहान् अल्पे यथा बीजे व्यवस्थितः ।
संयमे विश्वम् अखिलं बीज-भूते तथा त्वयि ॥ [वि।पु। १.१३.६६] इति ।
नारायणः परो देवस् तस्माज् जातश् चतुर्मुखः ॥ इति ।
तेने ब्रह्म हृदा य आदिकवये [भा।पु। १.१.१] इति चैवम् आद्या ।</p>
</blockquote>
<p>अयम् अत्र निष्कर्षः । सर्वेश्वरो भगवान् महा-प्रलयान्ते यथा-पूर्वं विश्वं विचिन्तयन् बहु स्याम् इति सङ्कल्प्य सूक्ष्मात्मना स्वस्मिन् विलीनं भोक्तृ-भोग्य-समुदायं विभज्य महद्-आदि-ब्रह्म-पर्यन्तम् अण्डं पूर्ववन् निर्माय वेदांश् च पूर्वानुपूर्विकान् आविर्भाव्य मनसैव तान् ब्रह्माणम् अध्याप्य च पूर्ववद् देवादि-रूप-विश्व-सृष्टौ तं विनियुङ्क्ते, स्वयं च तद् अन्तर्नियमयन्न् अवतिष्ठते । सोऽपि तद्-अनुग्रह-लब्ध-सार्वज्ञ्य-वीर्यो वेदैस् तत्-तद्-आकृतीर् विमृश्य पूर्वदेवादि-तुल्यांस् तान् सृजतीति । तद् एवम् इन्द्रादि-शब्दात्मनो वेदस्येन्द्राद्य्-अर्थाकृतेश् च सदातनत्वात् तयो सम्बन्धेऽपि तथात्वं सिद्धम् इति शब्देऽपि न कोऽपि विरोधः । तथा च देवादीनां सामर्थ्यादि-सम्भवात् तेषाम् अपि ब्रह्मोपासनाधिकारः सिद्धः। देवाद्य्-अधिकारेऽपि नाङ्गुष्ठ-मात्र-श्रुतिर् विरुद्धा । तद्-अङ्गुष्ठ-प्रतिमत्वेन तत्-सिद्धेः ॥३०॥</p>
<p>ह्द्स् : २.९.३८-३९।</p>
<p><strong>॥ १.३.३१ ॥</strong></p>
<p>अथ यासु विद्यासु देवा एवोपास्यास् तासु तेषाम् अधिकारः स्यान् न वेति विचार्यते । छान्दोग्ये—असौ वा आदित्यो देवमधु तस्य द्यौर् एव तिरश्चीनं वंश [छा।उ। ३.१.१] इत्य् आदिना सूर्यस्य देव-मधुत्वं प्रतिपाद्यते । रश्मीनां छिद्रत्वं च तत्र वसुय्-रुद्रादित्य-मरुत्-साध्याः पञ्च देव-गणाः स्व-मुख्येन मुखेनामृतं दृष्ट्वैव तृप्यन्तीत्य् आदि चोच्यते । सूर्यस्य मधुत्वं च ऋग्-आदि-प्रोक्त-कर्म-निष्पाद्यस्य रश्मि-द्वारा प्राप्तस्य रसस्याश्रयतया व्यपदिश्यन्ते । एवम् अन्यन् नाप्य् अन्यद् एवोपासना च ग्राह्या । तत्र तावत् पर-मतम् आह—</p>
<p><strong>मध्व्-आदिष्व् असम्भवाद् अनधिकारं जैमिनिः ॥</strong></p>
<p>जैमिनिर् देवानां मध्व्-आदिषु विद्यास्व् अनधिकारं मन्यते । कुतः ? असम्भवात् । न हि स्वयम् उपास्यः सन्न् उपासको भवितुम् अर्हति एकस्मिन्न् उभयासम्भवात् । वसुत्वादि-प्राप्तेर् मधु-विद्या-फलस्य सिद्धत्वेनार्थित्वासम्भवाच् च ॥३१॥</p>
<p>ह्द्स् : ११.६.३३।</p>
<p><strong>॥ १.३.३२ ॥<br>
ज्योतिषि भावाच् च ॥</strong></p>
<p>तद् देवा ज्योतिषां ज्योतिर् इत्य् आदि श्रुतेर् ज्योतिषि परस्मिन् ब्रह्मणि तेषाम् उपासकतया भावाच् च न तास्व् अधिकारः । ब्रह्मोपासनस्य देव-मनुष्य-साधारण्येऽपि विशिष्य देवानां तत्-कथनं तेषाम् इतरोपासन-निवृत्तिं द्योतयति ॥३२॥</p>
<p>ह्द्स् : १०.१४.२३। १०.६३.३४।</p>
<p>—ओ)०(ओ—</p>
<h3 id="८-भवधकरणम">८। भावाधिकरणम्</h3>
<p><strong>॥ १.३.३३ ॥</strong></p>
<p>एवं प्राप्ते ब्रवीति—</p>
<p><strong>भावं तु बादरायणोऽस्ति हि ॥</strong></p>
<p>तु शङ्का-च्छेदार्थम् । तास्व् अपि मध्व्-आदि-पूपासनासु भावं देवाधिकारस्य भगवान् बादरायणो मन्यते । हि यस्माद् आदित्य-वस्व्-आदीनाम् अपि सतां स्वावस्थ-ब्रह्मोपासनया स्वभावाप्ति-पूर्वक-ब्रह्म-लिप्सा सम्भवोऽस्ति । कार्य-कारणोभयावस्थ-ब्रह्मोपासनस्यात्रावगमात् । इदानीम् आदित्य-वस्व्-आदयः सन्तः स्वावस्थ-ब्रह्मोपासीनाः कल्पान्तरेऽप्य् आदित्यादयो भूत्वा आदित्याद्य्-अन्तर्यामि-कारण-भूतं ब्रह्मोपास्य मुक्ताः सन्तस् तद् भविष्यन्तीति भावः । न चादित्यादि-शब्दानां ब्रह्म-पर्यन्तत्वे मानाभावः । य एतम् एवं ब्रह्मौपनिषदं वेद इत्य् उपसंहारस्य मानत्वात् । न च विद्या-फलस्य वसुत्वादि-प्राप्तेः सिद्धत्वाद् अर्थित्वासम्भवः । लोके पुत्रिणाम् एव सतां जन्मान्तरे पुत्र-लिप्सा-दर्शनात् । एवं च ब्रह्मण एवोपास्यत्वात् तद् देवा ज्योतिषां ज्योतिर् इत्य् अपि सूपपन्नम् । प्रजापतिर् अकामयत प्रजायेयेति स एतद् अग्निहोत्रं मिथुनम् अपश्यत् । तद्-उदिते सूर्येऽजुहोत् इति। देवा वै सत्रम् आसत इत्य् आदि श्रुत्य्-अन्तर-सिद्धः कर्माधिकारश् च तेषां न विरुद्द्यते । लोक-सङ्ग्रहार्थया भगवद्-आज्ञया तत्-करणात् ।</p>
<p>ननु मधु-विद्यादि-शालिनाम् अनेक-कल्प-पर्यन्तं विलम्बं सहिष्णूनां कथं मुमुक्षुत्वं ब्रह्म-लोकान्त-सुख-वैतृष्ण्ये तत्त्वात् ? सत्यम् । तद्-बोधक-शास्त्राद् अदृष्ट-वैचित्र्यस्य नियामकत्वाच् च तादृशाः केचिद् अधिकारिणः सम्भवन्तीति स्वीकार्यम् । इदम् अधिकरणं पूर्वार्थे कैमुत्य-द्योतनाय ॥३३॥</p>
<p>ह्द्स् : १०.६३.४३-४४।</p>
<p>—ओ)०(ओ—</p>
<h3 id="९-अपशदरधकरणम">९। अपशूद्राधिकरणम्</h3>
<p><strong>॥ १.३.३४ ॥</strong></p>
<p>मनुष्याणां देवादीनां च सामर्थ्यादि-योगाद् ब्रह्मोपासनायाम् अधिकारः प्रोक्तः। सा च वेदान्त-पाठाद् ऋते न सम्भवति । औपनिषदः पुरुषः इत्य् आदि-श्रुतिर् इति स्थितम् । तत्-प्रसङ्गाद् इदम् आरभ्यते ।</p>
<p>छान्दोग्ये जानश्रुतिर् हि पौत्रायण [छा।उ। ४.१.१] इत्य् आदिर् आख्यायिका श्रूयते । तत्र हंसोक्ति-श्रवणानन्तरं सयुग्वानो रैङ्कस्य सन्निधि-गतेन जानुश्रुतिना गो-निष्क-रथान् दर्शयित्वा देवतां पृष्टो रैङ्क आह—अहह हारेत्वा शूद्र तवैव सह गोभिर् अस्त्व् [छा।उ। ४.२.३] इति तं शूद्र-शब्देन सम्बोध्य पुनर् अप्य् आहृत-गो-नोष्क-रथ-कन्योपहारं आजहारेमाः शूद्रानेनैव मुखेनालापयिष्यथा [छा।उ। ४.२.५] इत्य् उक्त्वा संवर्ग-विद्याम् उपदिष्टवान् इति वर्ण्यते । इह भवति संशयः । वेद-विद्यायां शूद्रोऽधिक्रियते न वेति । तत्र मनुष्याधिकारोक्तिर् अविशेषात् सामर्थ्यादि-सत्त्वात् शूद्रेति श्रौत-लिङ्गात् पुराणादिषु विदुरादीनां ब्रह्मवित्त्व-दर्शनाच् च सोऽधिक्रियते इति प्राप्तौ ।</p>
<p><strong>शुग् अस्य तद्-अनादर-श्रवणात् तदाद्रवणात् सूच्यते हि ॥</strong></p>
<p>नेत्य् अनुवर्तते । तस्यां शूद्रो नाधिक्रियते । कुतः ? हि यस्माद् अस्य पौत्रायणस्य जानश्रुतेर् अब्रह्मज्ञस्य कम् व् अरे एनम् एतत् सन्तं सयुग्वानम् इव रैङ्कम् आत्थ [छा।उ। ४.१.३] इति हंसोक्तानादर-वाक्य-श्रवणात् तदा ब्रह्मज्ञं रैङ्कं प्रत्याद्रवणात् शुक् सञ्जातेति सूच्यते अस्याम् आख्यायिकायाम् । तथा च शोक-योगाद् एवाशुद्रेऽपि तस्मिन् शूद्रेति सम्बोधनं स्व-सार्वज्ञ्य-विज्ञापनयैव न तु चतुर्थ-</p>
<p>वर्णत्वाद् इति ॥३४॥</p>
<p>ह्द्स् : १.४.२५।</p>
<blockquote>
<p>—ओ)०(ओ—</p>
</blockquote>
<p><strong>॥ १.३.३५ ॥</strong></p>
<p>एवं शूद्रत्व-लिङ्गे निरस्ते कोऽयम् इति जिज्ञासायां क्षत्रियत्वम् अस्य वक्तुं सूत्रयति—</p>
<p><strong>क्षत्रियत्वावगतेश् चोत्तरत्र चैत्ररथेन लिङ्गात् ॥</strong></p>
<p>अस्य जानश्रुतेः क्षत्रियत्वम् अवगम्यते श्रद्धादेयो बहुदायी [छा।उ। ४.१.१] इत्य् अनेक-दानादि-समधिगत-जनपदाधिपत्यात् क्षत्तारम् उवाचेति क्षत्तुः प्रेषणात् रैङ्काय गो-निष्क-रथ-कन्यादि-दानाच् च । न ह्य् एतानि क्षत्रियाद् अन्यस्य सम्भवन्ति। राज-धर्मत्वाद् उपक्रमाख्यायिकायां क्षत्रियत्वम् अवगतम् । अथोपसंहाराख्यायिकायां तद् अवगम्यत इत्य् आह उत्तरत्रैतत् संवर्ग-विद्या-वाक्य-शेषे सङ्कीर्तितेन चैत्ररथेनाभिप्रतारित-सञ्ज्ञेन क्षत्रियत्वं विज्ञायते । वाक्य-शेषस् तथाह—अथ शौनकं कापेयम् अभिप्रतारिणं च काक्षसेनिं परिविश्यमानौ ब्रह्मचारी बिभिक्षे [छा।उ। ४.३.५] इत्य् आदि ।</p>
<p>नन्व् अभिप्रतारिणश् चैत्ररथत्वं क्षत्रियत्वं च नास्मिन् प्रकरणे प्रतीयते इति चेत् तत्राह लिङ्गाद् इति । अथ शौनकम् इत्य् आदिना साहचर्याल् लिङ्गाद् अभिप्रतारिणः कापेय-सम्बन्धः प्रतीतः । अन्यत्र चैतेन चैत्ररथं कापेया अयाजयन्न् इति कापेय-सम्बन्धिनश् चैत्ररथं श्रूयते । तस्मात् चैत्ररथिर् नाम क्षत्र-पतिर् अजायत [] इति चैत्ररथस्य क्षत्रियत्वं चेति । तद् एवं तस्य तत् तच् च सिद्धम् । तथा च संवर्ग-विद्योपासकौ कापेयाभिप्रतारिणौ वा ब्राह्मण-क्षत्रियौ निर्दिष्टाव् अतस् तस्याम् एव विद्यायां गुरु-शिष्य-भावेनान्वितौ रैङ्क-जानश्रुती च तथा स्याताम् इति तस्य क्षत्रियत्वम् । ततश् च वेदे शूद्रौ नाधिकारीत्य् अर्थो युक्त्या साधितः ॥३५॥</p>
<p>ह्द्स् : ४.१६.१६-१८।</p>
<blockquote>
<p>—ओ)०(ओ—</p>
</blockquote>
<p><strong>॥ १.३.३६ ॥</strong></p>
<p>तद् एवं श्रुत्य्-आद्य्-अनुग्रहेण दर्शयति—</p>
<p><strong>संस्कार-परामर्शात् तद्-अभावाभिलापाच् च ॥</strong></p>
<p>श्रुत्य्-अन्तरे अष्ट-वर्षं ब्राह्मणम् उपनयीत तम् अध्यापयेद् एकादशे क्षत्रियं द्वादशे वैश्यम् इत्य् अध्यापनाय संस्कार-विमर्शनात् तत्र ब्राह्मणानां एवाधिकारः । नाग्निर् न यज्ञो न क्रिया न संस्कारो न व्रतानि शूद्रस्य इति संस्काराभाव-कथनाच् च शूद्रस्य नाधिकारः । त्रवर्णिक-बाह्यस्य संस्काराविधानात् संस्कार-सापेक्षे वेद-पाठे तस्य न सः ॥३६॥</p>
<p>ह्द्स् : ७.२१.१३, ७.११.१४-१५, ७.११.२१.२४।</p>
<p>॥ १.३.३७ ॥</p>
<p>संस्काराभावं द्रढयति—</p>
<p>**तद्-अभाव-निर्धारणे च प्रवृत्तेः **</p>
<p>छान्दोग्ये एव नाहम् एतद् वेद भो यद्-गोत्रोऽहम् अस्मि [छा।उ। ४.४.४] इति सत्य-वचसा जाबालस्य शूद्रत्वाभावे निर्धारिते सति, नैतद् अब्राह्मणो विवक्तुम् अर्हति समिधं सोम्याहरोप त्वा नेष्ये न सत्याद् अगाः [छा।उ। ४.४.५] इति गौतमस्य गुरोस् तत् संस्कारादौ प्रवृत्तेश् च ब्राह्मण-पदोपलक्षित-त्रैवर्णिकत्वम् एव संस्कार-प्रयोजकम् अवगम्यते, अतो न शूद्रोऽधिकारी ॥३७॥</p>
<p>ह्द्स् : १.४.२५।</p>
<blockquote>
<p>—ओ)०(ओ—</p>
</blockquote>
<p>॥ १.३.३८ ॥</p>
<p><strong>श्रवणाध्ययनार्थ-प्रतिषेधात् स्मृतेश् च ॥</strong></p>
<p>पद्यु ह वा एतच् छ्मशानं यच् छूद्र-समीप नाधेतव्यम् । तस्माच् छूद्रो बहु-पशुर् अयज्ञीय<sup id="fnref:3"><a href="#fn:3" class="footnote-ref" role="doc-noteref">3</a></sup> इति शूद्रस्य वेद-श्रवण-प्रतिषेधान् न स तत्राधिकारी । अनुपशृण्वन्तोऽध्ययन-तद्-अर्थ-ज्ञान-तद्-अनुष्ठानानि न सम्भवन्तीत्य् अतस् तान्य् अपि प्रतिषिद्धानि ।</p>
<blockquote>
<p>नाग्निर् न यज्ञः शूद्रस्य तथैवाध्ययनं कुतः ।
केवलैव तु शुश्रूषा त्रिवर्णानां विधीयते ॥</p>
</blockquote>
<p>वेदाक्षर-विचारेण शूद्रः पतति तत्-क्षणाद् इत्य्-आदि-स्मृतेश् च । तथा विदुरादीनां तु सिद्ध-प्रज्ञत्वान् न किञ्चिच् चोद्यम् । शूद्रादीनां मोक्षस् तु पुराणादि-श्रवणज-ज्ञानात् सम्भविष्यति । फले तु तारतम्यं भावि ॥ ३८ ॥</p>
<p>ह्द्स् : ३.६.२९-३३।</p>
<blockquote>
<p>—ओ)०(ओ—</p>
</blockquote>
<h3 id="१०-कमपनधकरणम">१०। कम्पनाधिकरणम्</h3>
<p><strong>॥ १.३.३९ ॥</strong></p>
<p>एवं प्रासङ्गिकं समाप्य प्रकृतं समन्वयं चिन्तयति—कठ-वल्ल्यां पठ्यते—</p>
<blockquote>
<p>यद् इदं किं च जगत् सर्वं प्राण एजति निःसृतम् ।
महद् भयं वज्रम् उद्यतं य एतद् विदुर् अमृतास् ते भवन्ति ॥ [क।उ। २.३.२] इति ।</p>
</blockquote>
<p>किम् अत्र वज्रम् अशनिर् ब्रह्म वेति संशये भव-हेतुतया कम्पकारित्वात् तज्-ज्ञानेन मोक्षस्य च वाचनिकत्वाद् अशनिर् वज्र-शब्दाद् अवगम्यते । प्राणत्वं चास्य रक्षकत्वात् । न च प्रकरणाद् ब्रह्मार्थतया शक्या कर्तुम् उद्यतं वज्रम् इति श्रुत्या तस्य बाधाद् इत्य् एवं प्राप्ते—</p>
<p><strong>कम्पनात् ॥</strong></p>
<p>वज्रादि-सहितस्य कृत्स्नस्य जगतः कम्पकत्वाद् वज्रम् अत्र ब्रह्मैव ।</p>
<blockquote>
<p>चक्रं चङ्क्रमणाद् एष वर्जनाद् वज्रम् उच्यते ।
खण्डनात् खड्ग एवैव हेति-नामा हरिः स्वयम् ॥ [ब्र।वै।पु।]</p>
</blockquote>
<p>इति स्मरणाच् च । अयं भावः—प्राण-शब्दितत्वं भय-हेतुत्वं च परमात्मनः श्रुति-प्रसिद्धम् । तत् तच् चात्र वज्र-शब्दितस्य कीर्त्यमानं सद् अस्य परमात्मत्वं गमयतीति ॥३९॥</p>
<p>ह्द्स् : ६.१०.१३; ६.१२.३, ६.८.३२, ६.१२.१०, ६.१२.८।</p>
<p><strong>॥ १.३.४० ॥<br>
ज्योतिर्-दर्शनात् ॥</strong><sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>न यत्र सूर्यो भाति न चन्द्र-तारके इत्य् आदिकम् इतः प्राक् श्रुतम् । भयाद् अस्याग्निस् तपति इत्य् आदिकं परत्र । तत्रोभयत्रापि ब्रह्मैकान्तस्य ज्योतिषस् तेजसो दर्शनाद् अन्तरालेऽपि ब्रह्मैव वज्र-शब्दाद् अवधारणीयम् ॥४०॥</p>
<p>ह्द्स् : ६.११.२०, १०.३.२४॥</p>
<p>—ओ)०(ओ—</p>
<h3 id="११-अरथनतरधकरणम">११। अर्थान्तराधिकरणम्</h3>
<p><strong>॥ १.३.४१ ॥</strong></p>
<blockquote>
<p>आकाशो ह वै नाम-रूपयोर् निर्वहिता ते यद् अन्तरा तद् ब्रह्म तद् अमृत्ं स आत्मा [छा।उ। ८.१४.१] इति श्रुतं छान्दोग्ये ।</p>
</blockquote>
<p>तत्राकाश-शब्देन संसार-बन्धाद् विनिर्मुक्तो जीवात्मोच्यते परमात्मा वेति सन्देहे । अश्व इव रोमाणि विधूय पापम् इत्य् आदिना पूर्व-मुक्तस्य प्रकृअतत्वात् ते यद् अन्तरेति नाम-रूप-विमुक्तस्याभिधानात् तस्यापि भूत-पूर्व-गत्या तन्-निर्वोढृत्व-सम्भवाद् असङ्कुचित-प्रकाश-शब्दस्यापि तत्रोपपत्तेश् च विमुक्तात्मेह प्रतिपाद्यते । तद् ब्रह्म तद् अमृतम् इति तद्-अवस्था विमृष्टेति प्राप्ते—</p>
<p><strong>आकाशोऽर्थान्तरत्वादि-व्यपदेशात् ॥</strong></p>
<p>इहाकाशः पर्मात्मैव न मुक्त-जीवः । कुतः ? अर्थान्तरेति । अयम् अर्थः—नाम-रूप-निर्वोढृत्वं किल मुक्तावस्थाज् जीवाद् अन्यम् आकाशं साधयति । बद्धावस्थं तं खलु कर्म-वशात् नाम-रूपे भजतः । स्वयं तु तन् निर्वोढृत्वे न शक्तः । मुक्ताश्रयस्य तु तस्य तत्र जगद् व्यापार वर्ज्यम् इति वक्ष्यमाणात् परमात्मनस् तु जगन् निर्मितिषु क्षम्स्य श्रुत्यैव तद् उक्तम् । अनेन जीवेनात्मनानुप्रविश्य नाम-रूपे व्याकरवाणि इत्य् आदिना । तस्मात् परमात्मैवेह बोध्यः । आदि-शब्दात् निरुपाधिक-बृहत्त्वादि-रूपं ब्रह्मत्वादि । यत् तु पूर्वं मुक्तः प्रकृत इत्य् उक्तं तन् न ब्रह्म-लोकम् इति परमात्मनः प्रकृतत्वात् आकाश-शब्दश् च व्यापकत्वाद् असङ्गत्वाच् च परमात्मनि प्रयुक्तः प्रसिद्धश् च तत्रैवेति ॥४१॥</p>
<p>ह्द्स् : ६.१६.२१,२३।</p>
<p>॥ १.३.४२ ॥</p>
<p>स्याद् एतत् मुक्ताद् अपि जीवाद् अर्थान्तरं ब्रह्मेति नोपयुक्तं क्षोदाक्षमत्वात् । तथा हि बृहद्-आरण्यके, कतम आत्मेति योऽयं विज्ञानमयः प्राणेषु हृद्य् अन्तर्-ज्योतिः पुरुषः । पुरुषः स समानः सन्न् उभौ लोकाव् अनुसञ्चरति [बृ।आ।उ। ४.३.७] इत्य् आदिना बद्धावस्थं जीवम् उपक्रम्य, स वा अयम् आत्मा ब्रह्म विज्ञान-मयः [बृ।आ।उ। ४.४.५] इत्य् आदिना तस्यैव ब्रह्मत्वं परामृश्यते । परत्र्याप्य् अथाकामयमान [बृ।आ।उ। ४.४.६] इत्य् आदिना मुक्तावस्थेति विमृश्य, ब्रह्मैव सन् ब्रह्माप्य् एति [बृ।आ।उ। ४.४.६] इति तस्य तथात्वं निश्चीयते । तथान्तेऽप्य् अभयं वै ब्रह्म भवति य एवं वेद [बृ।आ।उ। ४.४.२५] इति फलोक्तिश् च ।</p>
<p>तद् एवं सति यः क्वचिज् जीव-ब्रह्मणोर् भेद-व्यपदेशः स खलु घटाकाश-महाकाशवद् उपाधि-कृतः स्यात् तद्-विगमे परिच्छिन्नस्य जीवस्य महत्त्वं घट-नाशे घटाकाशस्येव । विश्व-कृत्त्वादि च तस्यिअवेश्वरत्वात् तस्मात् नार्थान्तरं मुक्त-जीवाद् ब्रह्मेत्य् आक्षिप्तौ पठति—</p>
<p><strong>सुषुप्त्य्-उत्क्रान्त्योर् भेदेन ॥</strong></p>
<p>व्यपदेशाद् इत्य् अनुवर्तते । तस्मिन् वाक्य-सन्दर्भे मुक्त-जीवो ब्रह्मैवेति न सम्भवति । कुतः ? सुषुप्ताव् उत्क्रान्तौ च जीवाद् भेदेन ब्रह्मणो व्यपदेशात् । सुषुप्तौ तावत् प्राज्ञेनाऽऽत्मना सम्परिष्वक्तो न बाह्यं किञ्चन वेद नाऽऽन्तरं [बृ।आ।उ। ४.३.२१] इति । उत्क्रान्तौ च, प्राज्ञेनाऽऽत्मनाऽन्वारूढ उत्सर्जन् याति [बृ।आ।उ। ४.३.३५] इति । उत्सर्जन् हिक्क-शब्दं कुर्वन् । न च स्वपत उत्क्रामतो वा अकिञ्चिज्-ज्ञस्य तदैव प्राज्ञेन स्वेनैव परिष्वङ्गान्वरोहौ सम्भवेताम् । न च जीवान्तरेण तस्यापि सार्वज्ञ्याभावात् ॥४२॥</p>
<p>ह्द्स् : ११.३.३९-४०।</p>
<p>॥ १.३.४३ ॥</p>
<p>ननु नैतावत्भीष्ट-सिद्धिर् औपाधिक-भेदाभ्युपगमाद् इति चेत्, तत्राह—</p>
<p><strong>पत्य्-आदि-शब्देभ्यः ॥</strong></p>
<p>तत्रैवोत्तरत्र पत्य्-आदयः शब्दाः पठ्यन्ते । स वा अयम् आत्मा…सर्वस्य वशी सर्वस्येशानः सर्वस्याधिपतिः सर्वम् इदं प्रशास्ति यद् इदं किञ्च [बृ।आ।उ। ५.६.१] स न साधुना कर्मणा भूयान् नो एवासाधुना कनीयान् एष सर्वेश्वर एष भूताधिपतिर् एष लोकेश्वरः लोक-पाल एष सेतुर् विधरण एषां लोकानाम् असम्भेदाय [बृ।आ।उ। ४.४.२२]<sup id="fnref:5"><a href="#fn:5" class="footnote-ref" role="doc-noteref">5</a></sup> इत्य् आदिना । तेभ्यो मुक्त-जीवाद् अन्यत् ब्रह्मेति विज्ञायते । न हि सर्वाधिपत्यं सर्व-प्रशासनादिकं वा मुक्त-जीवस्य शक्यं वक्तुम्, जगद्-व्यापार-वर्जम् [वे।सू। ४.४.१७] इति प्रतिषेधात् । अन्तः-प्रविष्टः शास्ता जनानाम् इति तैत्तरीयके [?] ब्रह्मण एव तच्-छ्रवणात् । न चौपाधिकत्वं भेदस्य तस्य मुक्ताव् अपि श्रवणात् । अंशाधिकरणे तु तथात्वं परिहरिष्यामः । अयम् आत्मा ब्रह्म [बृ।आ।उ। ४.४.५] इत्य् अत्र जीवस्य तद् उक्तिस् तद्-गुणांश-योगात् । ब्रह्मैव सन्न् इत्य् अत्र तु आविर्भावित-गुणाष्टकेन ब्रह्म-सदृशः सन्न् इत्य् एवार्थः । परमं साम्यम् उपैति [मु।उ। ३.२.३] इत्य् आदि श्रवणात् ब्रह्म-भावोत्तर-भावित्वाच् च ब्रह्माप्ययस्येति पूर्वम् अभाषि । तद् एवं बद्ध-मुक्तोभयावस्थाज् जीवात् ब्रह्मणो भेद-सिद्धो नाम-रूप-निर्वोढाकाशो न मुक्त-जीवः, किन्तु परमात्मैवेति सिद्धम् । नेतरोऽनुपपत्तेर् भेद-व्यपदेशाच् चेत्य् अत्र यत् शङ्का-निदानं तद् इहैवोक्तम् इति पुनर्-उक्तिर् मुक्ति-कालिक-भेदाभ्यासात् न दोष इत्य् अपरे ॥४३॥</p>
<p>ह्द्स् : ७.३.२९,३१।</p>
<p>॥ इति ब्रह्म-सूत्र-भाष्ये प्रथमाध्ययस्य तृतीयः पादः ॥</p>
<p>॥ १.३ ॥</p>
<p>(१.४)</p>
<h2 id="चतरथ-पद">चतुर्थः पादः</h2>
<p>तमः साङ्ख्य-घनोदीर्णं यस्य गो-गणैः ।</p>
<p>तं संविद्-भूषणं कृष्ण-पूषणं समुपास्महे ॥</p>
<h3 id="१-आनमनकधकरणम">१। आनुमानिकाधिकरणम्</h3>
<p><strong>॥ १.४.१ ॥</strong></p>
<p>मुक्त्य्-उपायतया जिज्ञास्यं विश्व-जन्मादि-बीजं जडाज् जीवाच् च विलक्षणम् अविचिन्त्यानन्त-शक्ति-सार्वज्ञ्यादि-कल्याण-गुण-मयं निरस्त-हेयं निरङ्कुशैश्वर्यं परं ब्रह्म परामृष्टं प्राक् । इदानीं तु कासुचिच् छाखासु दृश्यमानानां कपिल-तन्त्र-सिद्ध-प्रधान-पुमर्थक-शब्दान्वितानां वाक्यानां समन्वयस् तत्रैव चिन्त्यते । कठ-वल्ल्याम् इदम् आमनन्ति—</p>
<blockquote>
<p>इन्द्रियेभ्यः परा ह्य् अर्था अर्थेभ्यश् च परं मनः ।
मनसस् तु परा बुद्धिर् बुद्धेर् आत्मा महान् परः ॥
महतः परम् अव्यक्तम् अव्यक्तात् पुरुषः परः ।
पुरुषान् न परं किञ्चित् सा काष्ठा सा परा गतिः ॥ [क।उ। १.३.१०-११] इति ।</p>
</blockquote>
<p>तत्राव्यक्त-शब्देन स्मार्तं प्रधानं वाच्यं शरीरं वेति सन्देहे महद्-अव्यक्त-पुरुषाणां परापर-भावेन स्मृति-प्रसिद्धानां श्रुतौ यथावत् प्रत्यभिज्ञानात् स्मार्तं स्वतन्त्रं प्रधानम् इह वाच्यं शरीरं वेति प्राप्ते—</p>
<p><strong>आनुमानिकम् अप्य् एकेषाम् इति चेन्, न,<br>
शरीर-रूप-कवि-न्यस्त-गृहीतेर् दर्शयति च ॥</strong></p>
<p>एकेषां कठानाम् आनुमानिकं स्मार्तं प्रधानम् अपि वाच्यं दृश्यते । न व्यक्तम् अव्यक्तम् इति व्युत्पत्त्या तद् उक्तेर् इति चेन्, न । कुतः ? शरीरेत्य् आदेः । शरीरम् एवात्र रथ-रूपक-विन्यस्तम् अव्यक्त-शब्देन गृह्यते । दर्शयति चैतत् प्राक्तनो ग्रन्थ आत्म-शरीरादीनां रथादि-रूपक-कॢप्तिम् । एतद् उक्तं भवति पूर्वत्र—</p>
<blockquote>
<p>आत्मानं रथिनं विद्धि शरीरं रथम् एव तु ।
बुद्धिं तु सारथिं विद्धि मनः प्रग्रहम् एव च ॥
इन्द्रियाणि हयान्य् आहुर् विषयांस् तेषु गोचरान् ।
आत्मेन्द्रिय-मनो-युक्तं भोक्तेत्य् आहुर् मनीषिणः ॥ [क।उ। १.३.३-४] इत्य् अन्तेन ग्रन्थेन ।</p>
</blockquote>
<p>श्री-विष्णु-पद-प्रेप्सुम् उपासकं रथित्वेन तच्-छरीरादिकं रथादित्वेन रूपयित्वा यस्यैते रथादयो वशे भवन्ति सोऽध्वनः पारं तत्-पदम् आप्नोत्य् उक्त्वाथ रथादि-रूपितानां तेषां शरीरादीनां वशीकार्यतायां गौण्य-प्राधान्यम् उच्यते इन्द्रियेभ्यः परा ह्य् अर्था [क।उ। १.३.१०] इत्य् आदिना । तत्र यानीन्द्रियाणि रथ-रूपके अश्वादि-भावेन प्रकृतानि तान्य् एवेह वाक्येऽपि गृह्यन्ते प्रायः-शब्द-तौल्यात् । यत् तु शरीरम् अवशिष्टं तत् खलु अव्यक्त-शब्देन परिशेषात् प्रकरणाच् चेति । न च स्मार्त-तत्त्व-प्रत्यभिज्ञात्रास्ति तन्-मत-विरोधात् ॥१॥</p>
<p>ह्द्स् : ७.३.२९,३१।</p>
<p><strong>॥ १.४.२ ॥</strong></p>
<p>ननु शरीरस्य व्यक्तत्वाद् अव्यक्त-शब्द-वाच्यता कथम् इत्य् आशङ्क्याह—</p>
<p><strong>सूक्ष्मं तु तद्-अर्हत्वात् ॥</strong></p>
<p>शङ्का-निरासाय तु-शब्दः । कारणात्मना सूक्ष्म-शरीरम् इह विवक्ष्यते । कुतः ? तद्-अर्हत्वात् । तस्य सूक्ष्म-शरीरस्य अव्यक्त-शब्द-योग्यत्वात् । तद् वेद तर्ह्य् अव्याकृतम् आसीद् इति श्रुतिर् अपीदं स्थूलावस्थं जगत् प्राग्-बीज-शक्त्य्-अवस्थं तद् योग्यं दर्शयति ॥२॥</p>
<p>ह्द्स् : १.३.३२।</p>
<p><strong>॥ १.४.३ ॥<br>
तद्-अधीनत्वाद् अर्थवत् ॥</strong></p>
<p>परम-कारण-ब्रह्माधीनत्वाद् अर्थवत् प्रधानं स्व-कार्योत्पादन-फलवद् इत्य् अर्थः । तद्-ईक्षणेनैव प्रधानं वर्तते, न तु स्वतः जाड्यात् । श्रुतिश् च श्वेताश्वतराणां—मायां तु प्रकृतिं विद्यान् मायिनं तु महेश्वरम् [श्वे।उ। ४.१०], अस्मान् मायी सृजते विश्वम् एतत् [श्वे।उ। ४.९], य एकोऽवर्णो बहुधा शक्ति-योगात् वर्णान् अनेकान् निहितार्थो दधाति [श्वे।उ। ४.१] इत्य् आद्या । स्मृतिश् च—</p>
<blockquote>
<p>स एव भूयो निज-वीर्य-चोदितां
स्व-जीव-मायां प्रकृतिं सिसृक्षतीम् ।
अनाम-रूपात्मनि रूप-नामनी
विधित्समानोऽनुससार शास्त्र-कृत् ॥ [भा।पु। १.१०.२२]
प्रधान-पुरुषौ चापि प्रविश्यात्मेच्छया हरिः ।
क्षोभयामास सम्प्राप्ते सर्ग-काले व्ययाव्ययौ ॥ [वि।पु। १.२.२९]
मयाध्यक्षेण प्रकृतिः सूयते स-चराचरम् ।
हेतुनानेन कौन्तेय जगद् विपरिवर्तते ॥ [गीता ९.१०] इत्य् आद्या ।</p>
</blockquote>
<p>एवम् अभ्य्पगमानन् नास्माकं साङ्ख्य-मते प्रवेशः । स्वतन्त्रम् एव प्रधानं कारणम् इति तत्राभ्युपगमात् ॥३॥</p>
<p>ह्द्स् : १.१०.२२।</p>
<p>॥ १.४.४ ॥</p>
<p>इतोऽपि न प्रधानम् अव्यक्त-शब्द-वाच्यम् इत्य् आह—</p>
<p><strong>ज्ञेयत्वावचनाच् च ॥</strong></p>
<p>गुण-पुरुषान्यता-प्रत्ययात् कैवल्यम् इति वदन्तः साङ्ख्याः प्रधानस्य ज्ञेयत्वं स्मरन्ति क्वचन विभूति-विशेष-लाभाय च, न त्व् अत्र तद् अस्ति तद् उपस्थापक-शब्दाभावात् ॥४॥</p>
<p>ह्द्स् : ३.२६.१०।</p>
<p>॥ १.४.५ ॥</p>
<p><strong>वदन्तीति चेन् न प्राज्ञो हि प्रकरणात् ॥</strong></p>
<p>ननु ज्ञेयत्वावचनम् अप्रसिद्धम् । यतोऽशब्दम् अपर्शम् अरूपम् अव्ययम् । तथा रसं नित्यम् अगन्धवच् च यत् । अनाद्य् अनन्तं महतः परं ध्रुवं निचाय्य तं मृत्यु-मुखात् प्रमुच्यते इति पर-वाक्यं निचाय्येति तस्य ज्ञेयत्वं वदतीति चेन्, न । कुतः ? हि यस्मात् तत्र प्राज्ञः परमात्मैवोच्यते ।</p>
<blockquote>
<p>पुरुषान् न किञ्चित् सा काष्ठा सा परा गतिः ।
एष सर्वेषु भूतेषु गूढात्मा न प्रकाशते ॥ इति तस्यैव प्रकृतत्वात् ॥५॥</p>
</blockquote>
<p>ह्द्स् : ५.११.१३-१४।</p>
<p><strong>॥ १.४.६ ॥</strong></p>
<p>इतोऽपि प्रधानं तद् वाच्यं नेत्य् आह—</p>
<p><strong>त्रयाणाम् एव चैवम् उपन्यासः प्रश्नश् च ॥</strong></p>
<p>च-कारः शङ्का-हानाय । यद् अस्यां कठ-वल्ल्यां त्रयाणाम् एव पितृ-प्रसाद-स्वर्गाग्न्यात्मनाम् एवं ज्ञेयत्वेनोपन्यासः प्रश्नश् च त्रयाणाम् एव तेषां वीक्ष्यते, नान्यस्य कस्यचित् पदार्थस्य । ततो नात्र प्रधानं वेद्यम् ॥६॥</p>
<p>ह्द्स् : ७.६.२०-२२,२४-२६।</p>
<p><strong>॥ १.४.७ ॥<br>
महद्वच् च ॥</strong></p>
<p>बुद्धेर् आत्मा महान् परः इत्य् अत्र यथा बुद्धि-परत्वोक्तेर् आत्म-शब्दैकार्थाच् च महच्-छब्देन स्मार्तं महत्-तत्त्वं न गृह्यते । एवम् आत्म-परत्वोक्तेर् अव्यक्त-शब्देन प्रधानं नेत्य् अर्थः ॥७॥</p>
<p>ह्द्स् : ११.३.३७।</p>
<p>—ओ)०(ओ—</p>
<h3 id="२-चमसधकरणम">२। चमसाधिकरणम्</h3>
<p><strong>॥ १.४.८ ॥</strong></p>
<p>अन्योऽपि सार्त-सिद्धान्तो निरस्यते । श्वेताश्वतरोपनिषदि पठ्यते—</p>
<blockquote>
<p>अजाम् एकां लोहित-शुक्ल-कृष्णां
बह्वीः प्रजाः सृजमानां स-रूपाः ।
अजो ह्य् एको जुषमाणोऽनुशेते
जहात्य् एनां भुक्त-भोगाम् अजोऽन्यः ॥ [श्वे।उ। ४.५] इति ।</p>
</blockquote>
<p>किम् अत्र स्मृति-सिद्धा प्रकृतिर् अजा, किं वा ब्रह्मात्मिका वैदिकीति सन्देहे अजाम् इत्य् अकार्यत्वस्य बह्वीः प्रजाः सृजमानाम् इति स्वातन्त्र्येण सृष्टेश् च प्रत्ययात् स्मृति-सिद्धेति प्राप्ते—</p>
<p><strong>चमसवद् अविशेषात् ॥</strong></p>
<p>वदतीति सूत्रान् नेत्य् अनुवर्तते । नात्र स्मृति-सिद्धा सा शक्या ग्रहीतुम् । कुतः ? अविशेषात् । न जायत इति व्युत्पत्त्याजात्व-मात्र-प्रतीतेस् तस्या ग्रहणे विशेष-हेत्व्-अभावाद् इत्य् अर्थः । दृष्टान्तश् चमसवद् इति । यथा बृहद्-आरण्यके [बृ।आ।उ। २.२.३] अर्वाग्बिलश् चमसश् चम्यतेऽनेनेति व्युत्पत्त्या यज्ञीय-भक्षण-साधनत्व-मात्र-प्रतीतेर् न सोऽयं चमस-विशेष इति शक्यते ग्रहीतुम् । यौगिक-शब्देष्व् अर्थ-प्रकरणादिकं विनार्थ-विशेषानिश्चयात् तद्वत् । तस्माद् अत्र मन्त्रे स्मृति-सिद्धा प्रकृतिर् न ग्राह्या अर्थ-प्रकरणादेर् अप्य् अभावात् । नापि स्वातन्त्र्येण सृष्टेः प्रत्ययः, प्रजाः सृजमानां इति तन्-मात्र-प्रतीतेः ॥८॥</p>
<p>ह्द्स् : ३.२६.३-५।</p>
<p><strong>॥ १.४.९ ॥</strong></p>
<p>वैदिकी ब्रह्म-शक्तिस् तु ग्राह्या विशेष-हेतु-सत्वाद् इत्य् आह—</p>
<p><strong>ज्योति-रूप-क्रमातु तथा ह्य् अधीयत एके ॥</strong></p>
<p>तु-शब्दो निश्चये । ज्योतिर् ब्रह्म । तद् देवा ज्योतिषां ज्योतिः [बृ।आ।उ। ४.४.१६] इत्य् आदि श्रुति-प्रसिद्धेः । तद् एवोपक्रमः कारणं यस्याः सा ब्रह्म-कारणैवेयम् अजा ग्राह्या चमसवद् अन्यतोऽस्या विशेष-बोधाद् इति । तत्र यथा, इदं तच्-छिर एष ह्य् अर्वाग्बिलश् चमस ऊर्ध्वबुध्नः [बृ।आ।उ। २.२.३] इति वाक्य-शेषात् शिरो-रूपश् चमस-विशेषो निश्चितस् तथास्याम् अपि प्रथमेऽध्याये अजा-मन्त्रान्विते, चतुर्थे च शक्तेः प्रक्रमात् ब्रह्म-शक्ति-रूपो विशेष इति । अत्र पूर्वत्र, ते ध्यान-योगानुगता अपश्यन् देवात्म-शक्तिं स्व-गुणैर् निगूढाम् [श्वे।उ। १.३] इति । परत्र तु य एकोऽवर्णो बहुधा शक्ति-योगाद् इति । अथैतस्या ग्रहणे प्रमाणान्तरं च दर्शयति तथा हीति । हिर् हेतौ । यस्माद् एके शाखिनस् तथाधीयते, तस्माद् एतद् ब्रह्म नाम रूपम् अन्नं च जायाते [मु।उ। १.१.९] इति प्रकृतिम् ईश्वरोत्पन्नां पठन्ति । ब्रह्म-शब्द-वाच्यम् अत्र प्रधानं त्रिगुणावस्थं ग्राह्यं, मम योनिर् महद् ब्रह्म [गीता १४.३] इति स्मृतेः ॥९॥</p>
<p>ह्द्स् : ३.२६.३-४, १९।</p>
<p><strong>॥ १.४.१० ॥</strong></p>
<p>ननु कथम् अस्याः प्रकृतेर् अजात्वं, अजायाः पुनः कथं ज्योतिर्-उत्पन्नत्वम् इत्य् आशङ्क्य समाधत्ते—</p>
<p><strong>कल्पनोपदेशाच् च मध्व्-आदिवद् अविरोधः ॥</strong></p>
<p>च-शब्देन शङ्का निरस्यते । तद् द्वयम् अस्याः सम्भवति । कुतः ? कल्पनेति । कल्पनं सृष्टिः । यथा-पूर्वं अकल्पयत् इति प्रयोगात् । तमः शक्तिकाद् ब्रह्मणः प्रधानोत्पति-कथनाद् इत्य् अर्थः । इदम् अत्र तत्त्वम् । तमोऽभिधानातिसूक्ष्मा नित्या च परस्य शक्तिर् अस्ति । तम आसीत् तमसा गूढम् अग्रे प्रकेतं यदा तमस् तन् न द्विआ न रात्रिः [ऋ।वे। १.२९.३] इति, गौर् अनाद्य्-अन्तवती<sup id="fnref:6"><a href="#fn:6" class="footnote-ref" role="doc-noteref">6</a></sup> [चुल्लिकोपनिषद्] इत्य् आदि श्रुतेः । सा किल प्रलये तेन सहैक्यं गता, न तु तत्र विलीना तिष्ठति । पृथिव्य् अप्सु प्रलीयते इत्य् आदि श्रुत्या पृथिव्य्-आदीनां अक्षरान्तानां तमसि लय-कथनात् तमसस् तु परस्मिन्न् ऐक्य-कथनात् । तद्-ऐक्यं नामातिसौक्ष्म्याद् विभागानर्हत्वम् एव नान्यत् । इतरथा तम एकीभवतीति च्वि-प्रत्ययासामञ्जस्यात् । अथ सिसृक्षोः परस्माद् देवात् तमः-शक्तिकात् त्रिगुणावस्थम् अव्यक्तम् उत्पद्यते । महान् अव्यक्ते लीयते, अव्यक्तम् अक्षरे, अक्षरं तमसि इति श्रुतेः । तस्माद् अव्यक्तम् उत्पन्नं त्रिगुणं द्विज-सत्तम इत्य् आदि स्मृतेश् च । ततस् तु महद्-आदेः सर्गः । तेन प्रधान-कल्पनोपदेशेन कारण-रूपा कार्य-रूपा चेति व्यवस्था प्रकृति-सिद्धा । प्रधान-पुंसोर् अजयोः कारण-कार्य-भूतयोर् इति स्मृतेश् [वि।पु। १.९.३७] च । सृष्टि-काले तूद्भूत-सत्त्वादि-गुणा विभक्त-नाम-रूपा प्रधानाव्यक्तादि-शब्दिता लोहिताद्य्-आकारा ज्योतिर् उत्पन्नेति । दृष्टान्तम् आह—मध्व्-आदिवद् इति । यथादित्यः कारणावस्थायां एकीभूतः कार्यावस्थायां वस्व्-आदि-भोग्य-मधुत्वेनोदयास्त-मयत्वेन च कल्प्यमानोऽपि न विरुध्यते तद्वत् ॥१०॥</p>
<p>ह्द्स् : ३.२६.२०।</p>
<p>—ओ)०(ओ—</p>
<h3 id="३-सङखयपसङगरहधकरणम">३। सङ्ख्योपसङ्ग्रहाधिकरणम्</h3>
<p><strong>॥ १.४.११ ॥</strong></p>
<p>बृहद्-आरण्यके—</p>
<blockquote>
<p>यस्मिन् पञ्च पञ्च-जना आकाशश् च प्रतिष्ठितः ।
तम् एव मन्य आत्मानञ् विद्वान् ब्रह्मामृतोऽमृतम् ॥ [बृ।आ।उ। ४.४.१७] इति श्रूयते ।</p>
</blockquote>
<p>किम् अत्र कापिल-तन्त्रोक्तानि पञ्चविंशति-तत्त्वानि ज्ञेयानि, किं वा, पञ्चैव केचिद् अन्ये, इति वीक्षायां बहुव्रीहि-गर्भ-कर्मधारय-विशिष्टात् पञ्च-पञ्च-जन-शब्दात् पञ्चविंशति-पदार्थ-प्रतीतेः कापिलोक्तान्य् एव तानि ग्राह्याणि । आत्माकाशयोर् अतिरेकस् तु कथञ्चिन् निवर्तनीयः । जन-शब्दस् तत्त्व-वाचीत्य् एवं प्राप्ते—</p>
<p><strong>न सङ्ख्योपसङ्ग्रहाद् अपि नाना-भावाद् अतिरेकाच् च ॥</strong></p>
<p>अपि-शब्दः सम्भावनायां । सङ्ख्या-ग्रहणेनापि न तान्य् अत्र प्रतिपादयितुं शक्यन्ते । कुतः ? नानेत्य् आदि । नाना-भूतेषु तेष्व् अनुगत-धर्माभावेन पञ्चताया ग्रहीतुम् अशक्यत्वात् । आत्माकाशयोः पृथङ्-निर्देशेन सप्तविंशति-तत्त्वापत्तेश् च । न हि पञ्च-द्वय-श्रुति-मात्रेण भ्रमितव्यम् । कस् तर्हि निर्णयः ? उच्यते—पञ्चजन-शब्दोऽयं समस्तः सप्तर्षि-शब्दवत् सञ्ज्ञा-वाचकः । दिक्-सङ्ख्ये सञ्ज्ञायाम् इति पाणिनि-स्मरणात् । यथा सप्तर्षयः सप्तेत्य् एकैकोऽपि सप्तर्षि-सञ्ज्ञस् तथा पञ्चजनाः पञ्चेत्य् एकैकोऽपि पञ्चजन-सञ्ज्ञ इत्य् अर्थः । ततश् च पञ्चजन-सञ्ज्ञकाः पञ्च पदार्था इति सुष्ठु ॥११॥</p>
<p>ह्द्स् : ११.२२.२-४, ३.२६.१२, ३.१६.१६, ३.२६.१४-१५।</p>
<p><strong>॥ १.४.१२ ॥</strong></p>
<p>के ते इत्य् अपेक्षायाम् आह—</p>
<p><strong>प्राणादयो वाक्य-शेषात् ॥</strong></p>
<p>प्राणस्य प्राणम् उत चक्षुषश् चक्षुर् उत श्रोत्रस्य श्रोत्रम् अन्नस्यान्नं मनसो ये मनो विदुः [बृ।आ।उ। ४.४.१८] इत्य् अस्मात् प्राणादयः पञ्च ते बोध्याः ॥१२॥</p>
<p>ह्द्स् : ८.१.११।</p>
<p><strong>॥ १.४.१३ ॥</strong></p>
<p>नन्व् एतन् माध्यन्दिनानां सङ्गच्छते न तु काण्वानां तेषाम् अन्न-पाठाभावाद् इत्य् आशङ्क्य समाधत्ते—</p>
<p><strong>ज्योतिषैकेषाम् असत्य् अन्ने ॥</strong></p>
<p>एकेषां काण्वानां पाठे अन्ने असत्य् अपि ज्योतिषा पञ्च-सङ्ख्या सम्पद्यते । यस्मिन् पञ्च इत्य् अतः पूर्वं—तद् देवा ज्योतिषां ज्योतिर् [बृ।आ।उ। ४.४.१६] इति ज्योतिषः पठितवात् । इहोभयेषां ज्योतिर् मन्त्रे तुल्येऽपि सति ज्योतिर् ग्रहणाग्रहणम् अपेक्ष्य सत्त्वासत्त्व-निबन्धनं बोध्यम् ॥१३॥</p>
<p>ह्द्स् : ८.५.३,५।</p>
<p>—ओ)०(ओ—</p>
<h3 id="४-करणतवधकरणम">४। कारणत्वाधिकरणम्</h3>
<p>॥ १.४.१४ ॥</p>
<p>पुनर् अपि साङ्ख्यः शङ्कते । वेदानेषु ब्रह्मऐक-कारणं विश्वम् इति न शक्यते वक्तुं तेष्व् एक-कारणिकायाः सृष्टेर् अदर्शनात् । एकत्र तस्माद् वा एतस्माद् आत्मनः आकाशः सम्भूतः [तै।उ। २.१.३] इत्य् आदिना सृष्टिर् आत्म-हेतुका प्रदर्श्यते । असद् वा इदम् अग्र आसीत् ततो वै सद् अजायत, तद् आत्मानं स्वयम् अकुरुत [छा।उ। ६.२.१] इत्य् असद्-धेतुका च । अन्यत्र क्वचिद् आकाश-हेतुका सृष्टिः पठ्यते, अस्य लोकस्य का गतिर् इत्य् आकाश इति होवाच [छा।उ। १.९.१] इत्य् आदिना । क्वचित् प्राण-हेतुका, सर्वाणि ह वा इमानि भूतानि प्राणम् एवाभिसंविशन्ति [छा।उ। १.११.५] इत्य् आदिना । क्वचिद् असद्-धेतुका—असद् एवेदम् अग्र आसीत् । तत् सदासीत् तत् समभवत् [छा।उ। ३.१९.१] इत्य् आदिना । क्वचित् तु सद्-धेतुका—सद् एव सौम्येदम् अग्र आसीत् इति । क्वचित्—तद् धेदं तर्ह्य् अव्याकृतम् आसीत् तन् नाम-रूपाभ्याम् एव व्याक्रियत [बृ।आ।उ। १.४.७] इत्य् अव्याकृत-हेतुका च प्रोच्यते । एवम् अन्यत्रापि सानेकधा । तद् एवं तेष्व् एकस्य हेतोर् अनिरूपणात् ब्रह्मैक-हेतुकं विश्वम् इति न शक्यते निश्चेतुं, किन्तु प्रधान-हेतुकं तन् निश्चेतुं शक्यते, तद् वेदं तर्हीत्य् आदि श्रवणात् । कार्य-कारणयोः सारूप्यं खल्व् अस्मिन् पक्षे निर्बाधं वीक्ष्यते । इहात्माकाश-ब्रह्म-शब्दा विभुत्वात् असत्-सच्-छब्दौ तस्य विकाराश्रयत्वात् नित्यत्वाच् च प्राण-शब्दश् च स्वोत्पन्न-तत्त्व-रूपकत्वाद् ईक्षादयोऽपि कार्याभिमुख्यत्वाभिप्रायेण तत्रैव योज्यास् तस्मात् साङ्ख्योक्तं प्रधानम् एव विश्वैक-हेतुर् वेदान्तैर् उच्यते । इत्य् एवं प्राप्ते—</p>
<p><strong>कारणत्वेन चाकाशादिषु यथा-व्यपदिष्टोक्तेः</strong></p>
<p>च-शब्दः शङ्का-च्छेदाय । ब्रह्मैव विश्वैक-हेतुर् इति शक्यते निश्चेतुम् । कुतः ? आकाशादिषु कारणत्वेन यथा-व्यपदिष्टोक्तेः । लक्षण-सूत्रादिषु सार्वज्ञ्य-सत्य-सङ्कल्पादि-गुणकत्वेन निर्णीतं ब्रह्म यथा-व्यपदिष्टम् उच्यते । तस्यैकस्यैव खादि-हेतुत्वेन सर्वेषु वेदान्तेष्व् अभिधानात् । यथा सत्यं ज्ञानम् अनन्तम् इत्य् आदिना सार्वज्ञ्यादि-गुणकतया निर्दिष्टं ब्रह्म तस्माद् वा एतस्माद् इत्य् आदिना कारणत्वेन विमृश्यते यथा च सद् एव सौम्येदम् इत्य् आदौ तद् ऐक्षत बहु स्याम् इति तद्-गुणकत्वेन निर्दिष्टं ब्रह्म तत्-तेजोऽसृजतेति तत्त्वेन परामृश्यते एवम् अन्यत्रापि द्रष्टव्यम् । कार्य-कारणयोः सारूप्यं तु ब्रह्म-पक्षे वक्ष्यामः । आत्माकाश-प्राण-सद्-ब्रह्म-शब्दा व्याप्ति-सन्दीप्ति-प्राणन-सत्त्व-बृहद्-गुणकत्व-योगान् मुख्यास् तथेक्षादयश् च ॥१४॥</p>
<p>ह्द्स् : ४.२४.६०।</p>
<p>॥ १.४.१५ ॥</p>
<p>अथासद्-व्याकृत-शब्दयोर् गतिम् आह—</p>
<p><strong>समाकर्षात् ॥</strong></p>
<p>सोऽकामयत इति पूर्व-सन्दर्भ-प्रकृतस्य परमात्मनः, असद् वा इत्य् अत्र आदित्यो ब्रह्म इति पूर्व-निर्दिष्टस्य ब्रह्मणः, असद् एवेदम् इत्य् अत्र च समाकर्षात् तत् तच् च वाक्यं ब्रह्म-परम् एव । प्राक् सृष्टेर् नाम-रूपाविभागात् तत्-सम्बन्धितयास्थित्वाभावाद् असच्-छब्देन तत्र ब्रह्मैवोक्तम् । अन्यथा सद् एव सौम्य इत्य् आद्य् अनन्तर-सम्भावितासत्-कारणता-प्रत्युक्तेः, आसीद् इति काल-सम्बन्धस्य च विरोधः । असन्न् एव स भवति इत्य् आदिनासद्-वादिनो विगीतत्वाच् च सूक्ष्म-शक्तिकं ब्रह्मैव तद्-अर्थः । तद् धेदं तर्हि इत्य् अत्राप्य् अव्याकृत-शब्देन तद्-अन्तराल-भूतं ब्रह्मैव बोध्यते । स एष इह प्रविष्ट इत्य् आदि पर-वाक्यतस् तस्याकर्षणात् तच्-छक्तिकं ब्रह्मैव स्व-सङ्कल्प-वशात् स्वयम् एव नाम-रूपाभ्यां व्याक्रियत इति तत्रार्थः । इतरथा वेदान्त-प्रतिष्ठितत्वं गति-सामान्यं च श्रुतं व्याकुप्येत । तस्माद् एकं ब्रह्मैव विश्व-हेतुर् इति निश्चेयम् ॥१५॥</p>
<p>ह्द्स् : ४.२४.६३-६४।</p>
<p>—ओ)०(ओ—</p>
<h3 id="४-जगद-वचतवधकरणम">४। जगद्-वाचित्वाधिकरणम्</h3>
<p>॥ १.४.१६ ॥</p>
<p>पुनर् अपि साङ्ख्यं निरस्यति । कौषीतकी-ब्राह्मणे बालाकिना विप्रेण ब्रह्म ते ब्रवाणीति प्रतिज्ञाय ब्रह्मतयादित्यादिषु षोडशसु पुरुषेषूक्तेषु अजातशत्रुर् नाम राजा तन् निराकृत्य स्वयम् आह—यो वै बालाक एतेषां पुरुषाणां कर्ता यस्य चैतत् कर्म स वेदितव्य [१८] इति ।</p>
<p>तत्र सन्देहः—किम् अत्र प्रकृत्य्-अध्यक्षस् तन्त्रोक्तो भोक्ता वेद्यतयोपदिश्यते उत सर्वेश्वरः श्री-विष्णुर् इति । यस्य चतत् कर्मेति कर्म-सम्बन्ध-वीक्षया भोक्तृत्वावगमात् उत्तरत्रच तौ ह सुप्तं पुरुषम् आजग्मतुः [१९] इत्य् आदिना । तद् यथा श्रेष्ठैः स्वैर् भुङ्क्ते [२०] इत्य् आदिना च भोक्तुर् एव प्रतिपादनात्, सोऽयं तन्त्रोक्तो भवेत् प्राण-शब्दश् चात्र प्राण-भृत्त्वाद् उपपद्यते । तद् अयम् अर्थः—य एषां पुरुषाणां भोगोपकरण-भूतानां कर्ता कारण-भूतस् तथा तद्-धेतु-भूतं पुण्य-पाप-लक्षणं कर्म च यस्य, स वेदितव्यः प्रकृति-विविक्ततया ज्ञेय इति । तस्मात् तन्त्रोक्तो जीव एवास्मिन् प्रकरणे वेद्यः प्रतिपद्यते । ततश् च वक्तव्यतयोपक्रान्तं ब्रह्म स एव तद्-अन्येश्वरासिद्धेः । ईक्षादयोऽपि कारणं गतास् तस्मिन्न् एवोपपन्नाः तद्-अधिष्ठाता प्रकृतिर् एव विश्व-जनयित्रीत्य् एवं प्राप्तौ—</p>
<p><strong>जगद्-वाचित्वात् ॥</strong></p>
<p>न ह्य् अत्र तन्त्रोक्तः क्षुद्रः क्षेत्रज्ञः प्रतिपाद्यते, अपि तु वेदान्तैक-वेद्यः सर्वेश्वर एव । कुतः ? जगद् इति । एतच्-छब्द-सहचरस्य कर्म-शब्दस्य चिज्-जडात्मक-पूर्व्पूर्वाभिधायित्वाद् इत्य् अर्थः । तत्-कर्तृत्वेन तस्यैव प्राप्तेः । इदम् अत्र तत्त्वम् । क्रियत इति व्युत्पत्त्या कर्म-शब्दो जगद्-वाची । सति च तद्-वाचित्वे तच्-छब्दः सार्थकः । पुरुष-मात्र-कर्तृत्वं शङ्का-निवृत्त्य्-अर्थकत्वात् । न च तन्त्रोक्तस्य कर्तृत्वम् अस्वीकारात् न चाध्यासात् तद्-असङ्ग-श्रुति-व्याकोपात् । तस्मात् सर्वेश्वर एव तत्-कर्ता । एवं च मृषावादित्वम् अजातशत्रोर् न स्यात् । ब्रह्म ते ब्रवाणीति प्रतिज्ञाय षोडश-पुरुषान् वदतो बालाकेर् मृषैव किलेति वाक्येन मृषाभावित्वम् आपाद्य स्वयं ब्रह्म विवक्षुः स चेज् जीवं ब्रूयात् तर्हि तस्यापि तत् स्याद् इति । तद् एवं सत्य् एष वाक्यार्थः । त्वया ये पुरुषा ब्रह्मत्वेनोक्तास् तेषां यः कर्ता ते यत् कार्य-भूता भवन्तीत्य् अर्थः ।</p>
<p>नन्व् एतावद् एव कृत्स्नं जगद् यस्य भवति स परम-कारण-भूतः सर्वेश्वर एव वेद्य इति ॥१६॥</p>
<p>ह्द्स् : ४.२४.६०।</p>
<p><strong>॥ १.४.१७ ॥</strong></p>
<p>नन्व् अत्र जीवस्य मुख्य-प्राणस्य च लिङ्ग-दर्शनात् तद्-अन्यतरो ग्राह्य इति चेत् तत्राह—</p>
<p><strong>जीव-मुख्य-प्राण-लिङ्गान् नेति चेत् तद् व्याख्यातम् ॥</strong></p>
<p>इन्द्र-प्रतर्दनाख्यायिकायां तल्-लिङ्गं निर्णीतम् । तत्र किलोपक्रमोपसंहार-पर्यालोचनेन वाक्यस्य ब्रह्म-परत्वे निश्चिते जीवादि-लिङ्गम् अपि तत्-परत्वेन नीतम् । इहापि ब्रह्म ते ब्रुवानीत्य् उपक्रमात् । सर्वान् पाप्मनोऽपहत्य सर्वेषां भूतानां श्रैष्ठ्यम् आधिपत्यं, पर्येति य एवं वेद इत्य् उपसंहाराच् च तत्-परत्वेन तन् एयम् इति । न चेदं वाक्यं प्रतर्दनाख्यान-निर्णयाद् गतार्थं, यस्य चैतत् कर्म इत्य् अस्यापूर्वत्वात् ॥१७॥</p>
<p>ह्द्स् : १.४.२८, १०.८७.५०।</p>
<p><strong>॥ १.४.१८ ॥</strong></p>
<p>ननु यद्यप्य् एतच् छब्दान्वितात् कर्म-शब्दात् ब्रह्मणि प्रसिद्धात् प्राण-शब्दाच् चायं सन्दर्भो ब्रह्म-परः कर्तुं शक्यस् तथापि जीव-सङ्कीर्तनाद् अतथा-भूतत्वं तस्य । न च प्रश्न-व्याख्यानाभ्यां जीवान्यद् ब्रह्मात्र शक्यं मन्तुम् । तत्रापि जीवस्यैव प्रत्ययात् । स्वापाधारादि-पृच्छया जीव एव पृष्ट इति सुप्ति-स्थानं तु नाड्यः करण-ग्रामश् च प्राण-शब्दिते जीव एवैकधा भवति, स एव च प्रतिबुध्यत इति व्याख्याने च प्रतीयते । तस्माज् जीव-परोऽयम् इति शङ्कायां पठति—</p>
<p><strong>अन्यार्थस् तु जैमिनिः प्रश्न-व्याख्यानाभ्याम् अपि चैवम् एके ॥</strong></p>
<p>तु-शब्दः शङ्का-च्छेदाय । इह जीव-सङ्कीर्तनम् अन्यार्थं जीवान्य-ब्रह्म-बोधार्थम् इति जैमिनिर् मन्यते । कुतः ? प्रश्नेति । प्रश्नस् तावत् प्रबुद्ध-प्राणस्य सुप्तस्य प्रतिबोधने प्राणादि-भिन्ने जीवे बोधिते पुनः, क्वैष एतद् बालाके<sup id="fnref:7"><a href="#fn:7" class="footnote-ref" role="doc-noteref">7</a></sup> पुरुषोऽशयिष्ट क्व वा एतद् अभूत् कुत एतद् आगात् [कौ।उ। ४.१८] इति जीवान्य-ब्रह्म-विषयो दृश्यते । व्याख्यानम् अपि । यदा सुप्तः स्वप्नं न कञ्चन पश्यअति तथास्मिन् प्राण एवैकधा भवति [कौ।उ। ४.१९] इत्य् आदि । एतस्माद् आत्मनः प्राणा यथायतनं विप्रतिष्ठन्ते प्राणेभ्यो देवा देवेभ्यो लोकाः [कौ।उ। ४.१९] इति च जीवान्यद् एव ब्रह्म गमयति । प्राणोऽत्र परमात्मा, तस्यैव सुषुप्त्य्-आधारत्व-प्रसिद्धेः । तत्रैव जीवादीनां लयो निष्क्रमश् च तस्मात् । नाडीनां तु सुप्ति-स्थान-गमनाय द्वार-मात्रता वक्ष्यते । जागराच् छ्रान्तो जीवो यत्र स्वपिति पुनर् अपि भोगाय यस्मान् निःसरति सोऽयं परमात्मात्र वेद्य इति । अपि चैवम् एके वाजसनेयिनोऽस्मिन्न् एव बालाक्य्-अजातशत्रु-संवादे विज्ञान-मय-शब्देन जीवम् अभिधाय ततो भिन्नं ब्रह्मामनन्ति । य एष विज्ञान-मयः पुरुषः क्वैष तदाभूत् कुत एतद् आगात् इति प्रश्ने । य एषोऽन्तर्-हृदय आकाशस् तस्मिन् शेते इति व्याख्याने च । तस्मात् सर्वेश्वर एवात्र वेद्यतयोपदिश्यत इति ॥१८॥</p>
<p>र्च्- —</p>
<p>ह्द्स् : ७.३.३१।</p>
<p>—ओ)०(ओ—</p>
<h3 id="५-वकयनवयधकरणम">५। वाक्यान्वयाधिकरणम्</h3>
<p><strong>॥ १.४.१९ ॥</strong></p>
<p>बृहद्-आरण्यके याज्ञवल्क्यो मैत्रेयीं स्व-भार्याम् उपदिशति—</p>
<blockquote>
<p>न वा अरे पत्युः कामाय पतिः प्रियो भवत्य् आत्मनस् तु कामाय पतिः प्रियो भवति इत्य् आरभ्य, न वा अरे सर्वस्य कामाय सर्वं प्रियं भवत्य् आत्मनस् तु कामाय सर्वं प्रियं भवत्य् आत्मा वा अरे द्रष्टव्यः श्रोतव्यो मन्तव्यो निदिध्यासितव्यो मैत्रेय्य् आत्मनो वा अरे दर्शनेन श्रवणेन मत्या विज्ञानेनेदं सर्वं विदितम् [बृ।आ।उ। २.४५।, ४.५.६] इति ।</p>
</blockquote>
<p>तत्र संशयः—किम् अस्मिन् वाक्ये द्रष्टव्यत्वेन तन्त्रोक्तो जीवात्मोपदिश्यते, किं वा परमात्मेति ? तत्रोपक्रमे पति-जायादि-प्रीति-संसूचनेन मध्ये एतेभ्यो भूतेभ्यः समुत्थाय तान्य् एवानुविनश्यति न प्रेत्य सञ्ज्ञाऽस्ति [बृ।आ।उ। २.४.१२] इत्य् उत्पत्ति-विनाश-योगेन संसारि-स्वभाव-प्रतीतेर् उपसंहारे, विज्ञातारम् अरे केन विजानीयाद् [बृ।आ।उ। २.४.१४] इति विज्ञातृत्वोक्तेश् च तन्त्रोक्तः स्यात् । आत्म-विज्ञानेन सर्वं विज्ञातं तु भोग्य-जातस्य भोक्त्र्-अर्थत्वाद् औपचारिकं भवेत् । न तु अमृतत्वस्य तु नाशास्ति वित्तेनेति [बृ।आ।उ। ४.५.३] इत्य् आदिना अमृतत्व-लाभोपायोपदेशात् कथम् अस्य वाक्यस्य जीव-परत्वम् इति, तस्यैव प्रकृति-विमुक्तस्य ज्ञानेन तत्त्व-सम्भवात् । एवम् अन्यान्य् अपि ब्रह्म-लिङ्गानि कथञ्चिद् अत्रैव नेयानि । तस्माद् अत्र जीवात्मोपदिश्यते । तद्-अधिष्ठिता प्रकृतिर् विश्व-कारणम् इति प्राप्ते—</p>
<p><strong>वाक्यान्वयात् ॥</strong></p>
<p>अत्र परमात्मैवोपदिश्यते, न तु तन्त्रोक्तो जीवः । कुतः ? पूर्वापर-पर्यालोचनायां कृत्स्नस्य वाक्यस्य तत्रैव समन्वयात् ॥१९॥</p>
<p>र्च्- १०.१४.५०-५५, १०.२३.२६-२७।</p>
<p>ह्द्स् : ७.३.३३-३४</p>
<p><strong>॥ १.४.२० ॥</strong></p>
<p>तम् एतं प्रतिज्ञातं वाक्यान्वयं त्रि-मुनि-सम्मत्यापि द्रढयति—</p>
<p><strong>प्रतिज्ञा-सिद्धेर् लिङ्गम् आश्मरथः ॥</strong></p>
<p>आत्मनो विज्ञानेन सर्वं विदितम् इति या प्रतिज्ञा सैवास्यात्मनः परात्मत्व-सिद्धेर् लिङ्गम् इत्य् आश्मरथो मन्यते । न ह्य् आत्म-विज्ञानेन सर्व-विज्ञानम् उपदिष्टम् । अन्यत्र परम-कारण-विज्ञानात् तत् सम्भवेत् । न चैतद् औपचारिकं शक्यं वक्तुम् । आत्म-विज्ञानेन सर्व-विज्ञानं प्रतिज्ञाय ब्रह्म तं पराद् इत्य् आदिना तस्यैवात्मनो ब्रह्म-क्षत्रादि-विश्वाश्रयतायाः सर्व-रूपतायाश् चोक्तत्वात् । न हि सा सा च परस्माद् अन्यत्र सम्भवेत् । न च तस्य वा एतस्य महतो भूतस्य निःश्वसितम् इत्य् आदि दर्शित-कृत्स्न-जगत्-कारणता तद् अन्यस्मिन् कर्म-वश्ये पुंसि शक्या व्याख्यातुम् । न चानादृत्य वित्तादिकं मोक्षोपायं पृच्छतीं मैत्रेयीं स्व-पत्नीं प्रति ब्रह्मान्यं जीवं ब्रुवन्न् आप्तः । तज्-ज्ञानेन मोक्षाभावात् । तम् एव विदित्वेति ब्रह्म-ज्ञानेनैव मोक्ष-श्रवणात् । तस्माद् अयं परमात्मैवेति ॥२०॥</p>
<p>र्च्- १०.४१.४-५, ११.२९.३०।</p>
<p>ह्द्स् : १०.८७.३७।</p>
<p>॥ १.४.२१ ॥</p>
<p>ननु जीवोऽयम् आत्मा पत्य्-आदि-प्रियता-संसूचनेन संसार-प्रत्ययात् । न चात्र वाक्य-प्रतिज्ञानुपरोधार्थम् आत्मनस् तु कामायेत्य् अत्रात्म-शब्देन परमात्मानं व्याख्याय तत्राराधक-गतं सर्व-कर्तृकं सर्व-कर्मकं वा प्रीणनं विवक्षणीयम् ।</p>
<blockquote>
<p>येनार्चितो हरिस् तेन तर्पितानि जगन्त्य् अपि ।
रज्यन्ति जन्तवस् तत्र स्थावरा जङ्गमा अपि ॥ इति स्मृतेर् इति वाच्यम् ।</p>
</blockquote>
<p>तथाभावस्य तत्रावीक्षणाद् इत्य् आशङ्क्याह—</p>
<p><strong>उत्क्रमिष्यत एवम्-भावाद् इत्य् औडुलोमिः ॥</strong></p>
<blockquote>
</blockquote>
<p>उत्क्रमिष्यतः साधन-सम्पन्नस्यासन्न-परमात्म-प्राप्तेर् विदुष एवं भावात् सर्व-प्रियत्वाद् उपक्रम-गतेनात्म-शब्देन परमात्मैव बोध्य इत्य् औडुलोमिर् मन्यते । तद् अयम् अत्र वाक्यार्थः—पत्युः कामाय मत्-प्रयोजनायाहम् अस्याः प्रियः स्याम् इत्य् एवं-रूपाय पतिः प्रियो न भवति, किन्तु आत्मनः परम्नः कामाय स्वाराधक-प्रिय-प्रतिलम्भन-रूपायैवेत्य् अर्थः । काम इच्छा । तं सफलं कर्तुम् इत्य् अर्थः । क्रियार्थोपपदस्य च कर्मणि स्थानिनः [पा। २.३.१४] इति सूत्राच् चतुर्थी । भक्त्याराधितः खलु भगवान् भक्तानां सर्व-वस्तु-गतं प्रियत्वं सम्पादयति ।</p>
<blockquote>
<p>अकिञ्चनस्य दान्तस्य शान्तस्य सम-चेतसः ।
मया सन्तुष्ट-मनसः सर्वाः सुख-मया दिशः ॥ [भा।पु। ११.१४.१३] इति स्मृतेः ।</p>
</blockquote>
<p>अयतिविशेष् पत्युः कामाय पतिं प्रियं न करोत्य् अपि तु परमात्मनः कामायैव ।</p>
<blockquote>
<p>प्राण-बुद्धि-मनः स्वात्म-दारापत्य-धनादयः ।
यत् सम्पर्कात् प्रिया आसंस् ततः कोऽन्यः परः प्रियः ॥ [भा।पु। ११.२३.२७] इति स्मरणात् ।</p>
</blockquote>
<p>कामः सुखम् । चतुर्थी पूर्ववत् । तथा च यत्-सम्पर्कात् यत्-सङ्कल्पात् यत्-सम्बन्धाद् वा अप्रियम् अपि प्रियं भवति स श्री-हरिर् एव् प्रेष्ठो द्रष्टव्य इति ।</p>
<p>किं च, नायम् आत्म-शब्दो जीवार्थक इति शक्यं ग्रहीतुम्, तस्य विभौ परेशे मुख्य-व्युत्पन्नत्वात् । इतरथा आत्मा वा अरे इत्य् अनेनानन्वयापत्तिः । सत्यां च तस्यां वाक्य-भेदः । स्वीकृते च तस्मिन् पूर्व-वाक्यस्य न किञ्चित् फलं पश्यामः । द्रष्टव्यतौपयिकतया तस्योपदेशात् । न चोभयत्रापि जीवार्थकोऽस्तु, ब्रह्मैकान्त-धर्म-श्रुति-व्याकोपात् । यद्यप्य् अयं निर्गुणात्म-वादी चिति तन्-मात्रेण तद्-आत्मकत्वाद् इत्य् औडुलोमिः [वे।सू। ४.४.६] इति च वक्ष्यमाणात् । तथाप्य् अविद्या-विनिवृत्तये तादृग् आत्माभिव्यक्तये च श्री-हरिं भजत्या, ऋत्विजम् इत्य् औडुलोमिस् तस्मै हि परिक्रियते [वे।सू। ३.४.४५] इति वक्ष्यमाणात् भक्तिर् एव सर्वाभीष्ट-साधिकेति प्रसिद्धम् ॥२१॥</p>
<p>ह्द्स् : ११.२५.३५-३६।</p>
<p>॥ १.४.२२ ॥</p>
<p>स्याद् एतत् ।</p>
<blockquote>
<p>स यथा सैन्धव-खिल्य उदके प्रास्त उदकम् एवानुविलीयेत न हास्योद्ग्रहणायैव स्याद् यतो यतस् त्वा ददीत लवणम् एवैवं वा अर इदं महद् भूतम् अनन्तम् अपारं विज्ञान-घन एवैतेभ्यो भूतेभ्यः समुत्थाय तान्य् एवानुविनश्यति [बृ।आ।उ। २.४.१२]</p>
</blockquote>
<p>इत्य् एतन् मध्यमं वाक्यं कथं प्रतिसमाधेयम् । तन्त्रोक्त-जीव-साधने निपुणतरत्वादि त्य् आशङ्क्याह—</p>
<p><strong>अवस्थितेर् इति काश-कृत्स्नः ॥</strong></p>
<p>उदके सैन्धव-खिल्यस्यैव विज्ञान-घन-शब्दितस्य जीवेतरस्य महतो भूतस्य परमात्मओऽवस्थितेर् उपदेशात् तन्-मध्य-गतं वाक्यं परमात्म-परम् एव । तथा च परापरात्मनोर् भेद-प्रत्ययात् न महद्-भूतम् अनन्तं वस्त्व् एव विज्ञान-घनो जीव इति काशकृत्स्नो मन्यते ।</p>
<p>अयम् अत्र निष्कर्षः—येनाहं नामृता स्यां किम् अहं तेन कुर्यां [बृ।आ।उ। ४.५.४] इति मोक्षोपायं पृष्टो मुनि आत्मा वा अरे द्रष्टव्यः [बृ।आ।उ। ४.५.६] इत्य् आदिना परमात्मोपासनं तद्-उपायम् उक्त्वा, आत्मनि खल्व् अरे दृष्टे [बृ।आ।उ। ४.५.६] इत्य् आदिना उपास्य-लक्षणं, स यथा दुन्दुभेः [बृ।आ।उ। ४.५.८] इत्य् आदिना उपासनोपकरणं करण-नियमनं च सामान्याद् उपदिश्य, स यथाऽऽर्द्रैधाग्नेः [बृ।आ।उ। ४.५.११] इत्य् आदिना, स यथा सर्वासाम् अपा [बृ।आ।उ। ४.५.१२] इत्य् आदिना च स-विस्तरं तद् उभयं पुनर् उक्त्वा अत्र मोक्षोपाय-प्रवृत्ति-प्रोत्साहनाय, स यथा सैन्धव [बृ।आ।उ। २.४.१२] इत्य् आदिना सदैवोपास्य-सान्निध्यम् उपपाद्य, एतेभ्य एव भूतेभ्यः समुत्थाय [बृ।आ।उ। २.४.१३] इत्य् अनुपासकस्य देहोत्पत्ति-विनाशानुकारितया संसारतो देहात्म-भ्रान्तिं प्रदर्श्य, न प्रेत्य-सञ्ज्ञास्ति [बृ।आ।उ। २.४.१३] इत्य् उपासकस्य तु परमं देह-वियोगं प्राप्य विमुक्तस्य तदानीं स्वाभाविक-स्व-ज्ञानोदयाद् भूत-सङ्घातेनैव्कीकृत्य आत्मनि देव-मनुष्यादि-धीर् नास्तीत्य् अभिधाय, यत्र हि द्वैतम् इव भवति [बृ।आ।उ। २.४.१४, ४.५.१५] इत्य् आदिना मुक्तस्यापि तस्य परमात्मानं आश्रयम् उपदिश्य, येनेदं सर्वं विजानाति तं केन विजानीयात् [बृ।आ।उ। २.४.१४, ४.५.१५] इति तस्य दुर्ज्ञेयताम् आपाद्य, विज्ञातारम् अरे केन विजानीयाद् इति प्रक्रमोक्तात् तत्-प्रसाद-रूपाद् उपासनाद् विना तं सर्वज्ञम् ईश्वरं केनोपायेन जानीयात्, न केनापीत्य् एतद् एवोपासनम् अमृतत्वोपायः परमात्माप्तिर् एवामृतत्वम् इत्य् उपसंहृतवान् । अतः परमात्मैवास्मिन् वाक्य-सन्दर्भे निरूप्यते, न तु तन्त्रोक्तः पुमान्, न च तद्-अधिष्ठिता प्रकृतिर् इति ॥२२॥</p>
<p>ह्द्स् : १०.८७.३१</p>
<p>—ओ)०(ओ—</p>
<h3 id="६-परकतय-अधकरणम">६। प्रकृत्य्-अधिकरणम्</h3>
<p><strong>॥ १.४.२३ ॥</strong></p>
<p>एवं निरीश्वरं प्रधान-वादं निरस्य सेश्वरं तम् इदानीं निरस्यन् विश्व-कारणता-वादि-वाक्यानि परस्मिन् ब्रह्मणि प्रवर्तयति । तस्माद् वा एतस्माद् आत्मन आकाशः सम्भूतः, यतो वा इमानि भूतानि जायन्ते [तै।उ। ३.१], सद् एव सौम्येदम् अग्र आसीद् एकम् एवाद्वितीयम् [छा।उ। ६.२.१], तद् ऐक्षत बहु स्यां प्रजायेय, स ऐक्षत लोकान् नु सृजा इत्य् आदीनि वचांसि श्रूयन्ते । किम् एषु निमित्तम् एव ब्रह्म मन्तव्यं किं वा निमित्तोपादान-रूपं तद् इति वीक्षायां पूर्व-पक्षो दृश्यते । तथा हि यद्यप्य् उपनिषदस् तस्माद् वा एतस्माद् इत्य् आदिभिर् वाक्यैर् जगत्-कारणतया परं ब्रह्माहुस् तथापि तासु निमित्त-मात्रता तस्य मन्तव्या । तद् ऐक्षत, स ऐक्षत इत्य् आदिषु वीक्षण-पूर्वक-सृष्टि-वर्णनात् तत्-पूर्वक-स्रष्टारः खलु कुलालादयो घटादि-निमित्तान्य् एव दृश्यन्ते जगद्-उपादानं तु प्रकृतिर् एव स्यात् उपादानोपादेययोस् तयोः साधर्म्य-दर्शनात् । न च निमित्तम् एवोपादानम् इति शक्यं वक्तुम् । लोके जडस्य मृद्-आदेर् घटाद्य्-उपादानत्वं चेतनस्य तु कुलालादेर् घटादि-निमित्तत्वम् इति तयोर् भेद-नियमात् । तथानेक-कारक-सिद्धं च कार्यं वीक्ष्यते । तद् एव लोक-सिद्धं भावम् उपेक्ष्य तस्यैकस्यैव तद् उभयत्वं वक्तुं न ताः क्षमन्ते । अनो निर्विकारेण ब्रह्मणा अधिष्ठिता विकारिणी प्रकृतिर् एव विकृतस्य विश्वस्य जगत उपादानं ब्रह्म तु निमित्तम् एव केवलम् । न चैतद् यौक्तिकम् ।</p>
<blockquote>
<p>विकार-जननीम् अज्ञाम् अष्ट-रूपाम् अजां ध्रुवाम् ।
ध्यायतेऽध्यासिता तेन तन्यते प्रेरिता पुनः ॥
सूयते पुरुषार्थाच् च तेनैवाधिष्ठिता जगत् ।
गौर् अनाद्य्-अन्तवती सा जनित्री भूत-भाविनी ।
सितासिता च रक्ता च सर्व-काम-दुघा विभोः ।
पिबन्त्य् एनाम् अविषमाम् अविज्ञाताः कुमारकाः ।
एकस् तु पिबते देवः स्वच्छन्दोऽत्र वशानुगाम् ।
ध्यान-क्रियाभ्यां भगवान् भुङ्क्तेऽसौ प्रसभं विभुः ।
सर्व-साधारणीं दोग्ध्रीं पीयमानां तु जज्वभिः ।
चतुर्विंशति-सङ्ख्याकम् अव्यक्तं व्यक्तम् उच्यते ॥ इति चुल्लिकोपनिषदि श्रवणात्।</p>
</blockquote>
<p>स्मृतिश् चैवम् आह—</p>
<blockquote>
<p>यथा सन्निधि-मात्रेण गन्धः क्षोभाय जायते ।
मनसो नोपकर्तृत्वात् तथासौ परमेश्वरः ॥ [वि।पु। १.२.३०]
सन्निधानाद् यथाकाश-कालाद्याः कारणं तरोः ।
तथैवापरिणामेन विश्वस्य भगवान् हरिः ॥ [वि।पु। २.७.३७]
निमित्त-मात्रम् एवासौ सृष्टानां सर्ग-कर्मणि ।
प्रधान-कारणी-भूता यतो वै सृज्य-शक्तयः ॥ [वि।पु। १.४.५१] इत्य् आद्याः ।</p>
</blockquote>
<p>एवं सिद्धौ क्वचिद् ब्रह्मोपादानताभासि वचांसि कथय्चिद् अन्यथैव नेयानीति । एवं प्राप्ते—</p>
<p><strong>प्रकृतिश् च प्रतिज्ञा-दृष्टान्तानुरोधात् ॥</strong></p>
<p>ब्रह्मैव जगतः प्रकृतिर् उपादानम् । कुतः ? प्रतिज्ञेत्य् आदेः । श्रौतयोः प्रतिज्ञा-दृष्टान्तयोर् आनुगुण्याद् इत्य् अर्थः । श्वेतकेतो यन् नु सौम्येदं महामना अनूचान-मानी स्तब्धोऽस्युत तम् आदेशम् अप्राक्षीर् येनाश्रुतं श्रुतं भवत्य् अमतं मतम् अविज्ञातं विज्ञातम् [छा।उ। ६.१.३] इति विज्ञानेन सर्व-विज्ञान-विषया प्रतिज्ञा श्रूयते छान्दोग्ये । सा किलादेशस्य उपादानत्वे सति सम्भवेत् कार्यस्य तद्-अव्यतिरेकात् । निमित्तात् तस्याव्यतिरेकस् तु न कुलाल-घटयोर् व्यतिरेकात् । दृष्टान्तेऽपि, यथा सोम्यैकेन मृत्-पिण्डेन सर्वं मृन्-मयं विज्ञातं स्यात् [छा।उ। ६.१.४] इत्य् आदेर् उपादान-विज्ञानात् कार्य-विज्ञान-विषयस् तत्रैव श्रुतः । स च निमित्त-मात्रताभ्युपगमे न सम्भवेत् । न हि कुलाले विज्ञाते घटो विज्ञायते। तद्-अनुरोधात् विश्वस्योपादानं च शब्दान् निमित्तं च ब्रह्मैवेति ॥२३॥</p>
<p>ह्द्स् : १०.२.२८</p>
<p><strong>॥ १.४.२४ ॥<br>
अभिध्योपदेशाच् च ॥</strong></p>
<p>च-शब्दोऽनुक्त-समुच्चयार्थः । सोऽकामयत बहु स्यां प्रजायेयेति, स तपोऽतप्यत तपस् तप्त्वा इदं सर्वम् असृजत् । यद् इदं किञ्चन तत् सृष्ट्वा तद् एवानुप्राविशत् । तद् अनुप्रविश्य सच् च त्यच् चाभवत् [तै।उ। २.५.१] इति तैत्तिरीयके परमात्मन एव चिज्-जडात्मना बहु-भवन-सङ्कल्पोपदेशात् तदात्मक-बहु-स्रष्टृत्वोपदेशाच् च स एवोभय-रूपः ॥२४॥</p>
<p>ह्द्स् : ७.३.२६</p>
<p><strong>॥ १.४.२५ ॥<br>
साक्षाच् चोभयाम्नातात् ॥</strong></p>
<p>अवधृतौ च शब्दः । किं स्विद् वनं क उ स वृक्ष आसीत् यतो द्यावापृथिवी निष्टतक्षुः, मनीषिणो मनसा पृच्छतैतत् यद् अध्यतिष्ठद् भुवनानि धारयन् । ब्रह्म वनं ब्रह्म स वृक्ष आसीत् यतो द्यावापृथिवी निष्टतक्षुः मनीषिणो मनसा प्रब्रवीमि वो ब्रह्माद्यतिष्ठत् भुवनानि धारयन् इति तत्रैव साक्षाद् उभय-रूपत्व-कथनाद् एव तस्य तथात्वम् । इह हि यतो वृक्षाद् उपादान-भूताद् द्यावापृथिवी-शब्दोपलक्षितं जगद्-ईश्वरो निष्टतक्षुर् निर्मितवान् । वचन-व्यत्ययश् छान्दसः । स वृक्षः कस् तद्-आधार-भूतं वनं च किं, भुवनानि धारयन् स यद् अध्यतिष्ठत् तत् किम् इति लोकानुसारिणि प्रश्ने अलौकिक-वस्तुत्वात् स च तत् तच् च ब्रह्मैवेत्य् उक्त-मतस् तद् एवोभय-रूपम् इति ॥२५॥</p>
<p>ह्द्स् : ७.३.२४</p>
<p><strong>॥ १.४.२६ ॥<br>
आत्म-कृतेः परिणामात् ॥</strong></p>
<p>सोऽकामयत [तै।उ। २.५.१] इति सृष्टि-कामत्वेन प्रकृतः परमात्मैव तदात्मानं स्वयम् अकुरुतेति सृष्टेः कर्तृ-भूतः कर्म-भूतश् च श्रूयते, अतस् तस्यैव तद्-उभय-रूपत्वम् ।</p>
<p>ननु कथम् एकस्यैव पूर्व-सिद्धस्य कर्तृतया स्थितस्य क्रियमाणत्वं, तत्राह—परिणामाद् इति । कूटस्थत्वाद्य्-अविरोधि-परिणाम-विशेष-सम्भवाद् अविरुद्धं तस्य तत् । इदम् अत्र तत्त्वं—</p>
<blockquote>
<p>परास्य शक्तिर् विविधैव श्रूयते
स्वाभाविकी ज्ञान-बल-क्रिया च ॥ [श्वे।उ। ६.८] इति श्रुतेस् त्रिशक्ति ब्रह्म ।
विष्णु-शक्तिः परा प्रोक्ता क्षेत्र-ज्ञाख्या तथापरा ।
अविद्या-कर्म-सञ्ज्ञान्या तृतीया शक्तिर् इष्यते ॥ [वि।पु। ६.७.६१] इति स्मृतेश् च ।</p>
</blockquote>
<p>तस्य निमित्तत्वम् उपादानत्वं चाभिधीयते । तत्राद्यं पराख्य-शक्तिमद्-रूपेण, द्वितीयं तु तद्-अन्य-शक्ति-द्वय-द्वारैव । स-विशेषणे विधि-निषेधौ विशेषणम् उपसङ्क्रामत इति न्यायात् । य एकोऽवर्णो बहुधा शक्ति-योगात् [श्वे।उ। ४.१] इत्य् आदि श्रवणाच् च ।</p>
<p>एवं च निमित्तं कूटस्थम् उपादानं तु परिणामीति सूक्ष्म-प्रकृतिकं कर्तृ स्थूल-प्रकृतिकं कर्म इत्य् एकस्यैव तद्-उभयत्वं सिद्धम्, मृत्-पिण्डादि-दृष्टान्त-श्रवणात् । परिणामाद् इति सूत्राक्षराच् च भ्रान्त्य्-अध्यास-पर्यायोऽतात्त्विकान्यथा-भावात्मा विवर्तः परिहृतः । न च शुक्त्य्-आदि-वद् ब्रह्मण्य् अध्यासः सम्भवति, तद्वत् तस्य पुरो-निहितत्वाभावात् । न चाकाशवत् तत्र सः, तद्वत् तस्य गम्यत्वाभावात् । किं चान्यथा-भावोऽन्यथा-भानम् एव । तच् च नावृत्तिम् अन्तरेण सम्भवेत् । आवृत्तिस् तु ब्रह्मेतरत्वाद् विवर्तान्तः पतेद् इत्य् अनवस्थैव । एवम् अपि क्वचित् तद्-उक्तिर् विरागायैवेति तत्त्व-विदः । इतरथा तन्-मात्र-भूतादीनां न्यूनतातिरेको वा श्रूयते भ्रान्तेर् अनियत-रूपत्वात् । नियत-स्वभावानां वस्तूनां भाव-विनिमयश् च दृश्यते । तस्मात् तात्त्विकान्यथा-भावात्मा परिणाम एव शास्त्रीयः ॥२६॥</p>
<p>ह्द्स् : ७.३.३३</p>
<p><strong>॥ १.४.२७ ॥<br>
योनिश् च हि गीयते ॥</strong></p>
<p>यद् भूत-योनिं परिपश्यन्ति धीराः [मु।उ। १.२.६], कर्तारम् ईशं पुरुषं ब्रह्म-योनिं [मु।उ। ३.१.३] इत्य् आदि श्रुतौ योनिम् इति कर्तारं पुरुषम् इति च गीयते हि यस्माद् अतो ब्रह्मैवोभयम् । योनि-शब्दस् तूपादान-वाची । पृथिवी योनिर् ओषधि-वनस्पतीनाम् इत्य् आदि प्रयोगात् । यत् खलु निमित्तोपादानयोर् लोक-वेदाभ्यां भेद इति यच् च लोके कार्यस्यानेक-सिद्धत्व-नियमाद् एकस्माद् एव तस्मात् तद्-वक्तुं न ताः क्षमा इत्य् उक्तं तद् अनेनैव प्रत्युक्तम् ॥२७॥</p>
<p>ह्द्स् : १०.२.२६</p>
<p><strong>७। सर्व-व्याक्याताधिकरणम्<br>
॥ १.४.२८ ॥</strong></p>
<p>अथ दर्शितः समन्वयो भज्येत न वेति विशङ्कां विहन्तुम् अधिकरणम् आरभते । श्वेताश्वतरोपनिषद्-आदौ श्रूयते—क्षरं प्रधानम् अमृताक्षरं हरः [श्वे।उ। १.१०],</p>
<p>एको हि रुद्रो न द्वितीयाय तस्थुर् [श्वे।उ। ३.२], यो देवानां प्रभवश् चोद्भवश् च विश्वाधिपो रुद्रः शिवो महर्षिः [श्वे।उ। ३.४], यदा तमस् तन् न दिवा न रात्रिर् न सन् न चासच् छिव एव केवलः [श्वे।उ। ४.१८] इति ।</p>
<blockquote>
<p>प्रधानाद् इदम् उत्पन्नं प्रधानम् अधिगच्छति ।
प्रधाने लयम् अभ्येति न ह्य् अन्यत् कारणं मतम् ॥ इति ।
जीवाद् भवन्ति भूतानि जीवे तिष्ठन्त्य् अचञ्चलाः ।
जीवे च लयम् इच्छन्ति न जीवात् कारणं परम् ॥ इति चैवम् आदि ।</p>
</blockquote>
<p>तत्र संशयः—किम् एते हरादि-शब्दाः शितिकण्ठादेर् वाचका उत पर-ब्रह्मण एवेति । प्रसिद्धेः शितिकण्ठादेर् एवेति प्राप्ते—</p>
<p><strong>एतेन सर्वे व्याख्याता व्याख्याताः ॥</strong></p>
<p>एतेनोक्त-प्रकारक-समन्वय-चिन्तनेन सर्वे हरादयः शब्दा व्याख्याता ब्रह्म-परतया नीताः, तस्य सर्वनामत्वात् ।</p>
<blockquote>
<p>नामानि विश्वानि न सन्ति लोके
यदाविरासीत् पुरुसस्य सर्वम् ।
नामानि सर्वानि यम् आविशन्ति
तं वै विष्णुं परमम् उदाहरन्ति ॥ इति भाल्लवेय-श्रुतिः ।</p>
</blockquote>
<p>वैशम्पायनोऽप्य् एतान् श्री-कृष्णाह्वयान् सस्मार—श्री-नारायणादीनि नामानि विनान्यानि रुद्रादिभ्यो हरिर् दत्तवान् इत्य् अन्यत्र स्मर्यते । किन्त्व् अयम् अत्र नियमः । यत्रान्य-वाचकत्वेऽप्य् आविरोधस् तत्रान्यद् अमुख्यतयोच्यते । यत्र तु विरोधस् तत्र श्री-विष्णुर् एवेति । पदाभ्यासोऽध्याय-समाप्ति-द्योतनाय ॥२८॥</p>
<p>ह्द्स् : ६.४.२८</p>
<p>सर्वे वेदाः पर्यवस्यन्ति यस्मिन्</p>
<p>सत्यानन्ताचिन्त्य-शक्तौ परेशे ।</p>
<p>विश्वोत्पत्ति-स्थेम-भङ्गादि-लीले</p>
<p>नित्यं तस्मिन्न् अस्तु कृष्णे मतिर् नः ॥</p>
<p>॥ इति श्री-ब्रह्म-सूत्र-भाष्ये प्रथमाध्ययस्य चतुर्थ-पादः ॥</p>
<p>॥ समाप्तोऽयं प्रथमोऽध्यायः ॥</p>
<blockquote>
<p>(२.१)</p>
</blockquote>
<h2 id="दवतयऽधयय-परथम-पद">द्वितीयोऽध्यायः, प्रथमः पादः</h2>
<p>दुर्युक्तिक-द्रोणज-बाण-विक्षतं</p>
<p>परीक्षितं यः स्फुटम् उत्तराश्रयम् ।</p>
<p>सुदर्शनेन श्रुति-मौलिम् अव्यथं व्यधात्</p>
<p>स कृष्णः प्रभुर् अस्तु मे गतिः ॥</p>
<h3 id="heading"></h3>
<blockquote>
<p>१। स्मृत्य्-अधिकरणम्</p>
</blockquote>
<p><strong>॥ २.१.१ ॥</strong></p>
<p>प्रथमेऽध्याये निरस्त-निखिल-दोषोऽचिन्त्यानत्-शक्तिर् अपरिमित-गुण-गणः सर्वात्मापि सर्व-विलक्षणो जगन्-निमित्तोपादान-भूतः सर्वेश्वरो वेदान्त-वेद्यः समवय-निरूपणेनोक्तः । द्वितीये तु स्व-पक्षे स्मृति-तर्क-विरोध-परिहारः प्रधानादि-वादानां युक्त्य्-आभासमयत्वं सृष्ट्य्-आदि-प्रक्रियायाः प्रति वेदान्तम् ऐकविध्यं चेत्य् अयम् अर्थ-निचयो निरूप्यते । तत्रादौ श्रुति-विरोधो निरस्यते ।</p>
<p>तत्र संशयः—सर्व-कारण-भूते ब्रह्मणि दर्शितः समन्वयः साङ्ख्य-स्मृत्या बाध्यते न वा ? इति । तत्र सति साङ्क्य-स्मृति-निर्विषयतापत्तेर् बाधः स्यात् । स्मृतिः खलु कर्म-काण्डोदितान्य् अग्निहोत्रादि-कर्माणि यथावत् स्वीकुर्वता ऋषिं प्रसूतं कपिलं [श्वे।उ। ५.२] इत्य् आदि-श्रुताप्त-भावेन परमर्षिणा कपिलेन मोक्षेप्सुना ज्ञान-काण्डार्थोप-बृंहणाय प्रणीता । अथ त्रिविध-दुःखात्यन्त-निवृत्तिर् अत्यन्त-पुरुषार्थः । न दृष्टार्थ-सिद्धिर् निवृत्तेर् अप्य् अनुवृत्ति-दर्शनात् [साङ्ख्य-कारिका १.१-२] इत्य् आदिभिस् तत्र ह्य् अचेतनं प्रधानम् एव स्वतन्त्रं जगत्-कारणम् इत्य् आदि निरूप्यते । विमुक्त-मोक्षार्थं स्वार्थं वा प्रधानस्य [साङ्ख्य-कारिका २.१], अचेतनत्वेऽपि क्षीरवच् चेष्टितं प्रधानस्य [साङ्ख्य-कारिका ३.६०] इत्य् आदिभिः । सा च ब्रह्म-कारणता-परिग्रहे निर्विषया स्यात् । कृत्स्नायास् तस्यास् तत्त्व-प्रतिपत्ति-मात्र-विषयत्वात् । अतः परम् आप्त-कपिल-स्मृत्य्-अविरोधेन वेदान्ता व्याख्येयाः । न चैवं मन्व्-आदि-स्मृतीनां निर्विषयता । तासां धर्म-प्रतिपादन-द्वारा कर्म-काण्डोपबृंहणे सविषयत्वाद् तिय् एवं प्राप्ते ब्रूते—</p>
<p><strong>स्मृत्य्-अनवकाश-दोष-प्रसङ्ग इति चेन्<br>
नान्य-स्मृत्य्-अवकाश-दोष-प्रसङ्गात् ॥</strong></p>
<p>अवकाशस्याभावोऽनवकाशः निर्विषयतेत्य् अर्थः । समन्वयानुरोधेन वेदान्तेषु साङ्ख्य-स्मृति-निर्विषयता-दोषापत्तिर् अतः श्रुति-विपरीतार्थतया ते व्याख्येया इति चेन्, न । कुतः ? अन्येत्यादेः । तथा सत्य् अन्यासां मन्व्-आदि-स्मृतीनां वेदान्तानुसारिणीनां ब्रह्मैक-कारणता-पराणां निर्विषयता महान् दोषः प्रसज्जते । तासु हि सर्वेश्वरो जगद्-उत्पत्त्य्-आदि-हेतुः प्रतिपाद्यते, न तु कापिलोक्त-प्रकारान्तरत्व-सङ्गतिः । तत्र श्रीमन्-मनुः—</p>
<blockquote>
<p>आसीद् इदम् तमो-भूतम् अप्रज्ञातम् अलक्षणम् ।
अप्रतर्क्यम् अविज्ञेयं प्रसुप्तम् इव सर्वतः ॥
ततः स्वयम्भूर् भगवान् अव्यक्तो व्यञ्जयन्न् इदम् ।
महा-भूतादि वृत्तौजाः प्रादुर् आसीत् तमो-नुदः ॥
योऽसाव् अतीन्द्रिय-ग्राह्यः सूक्ष्मोऽव्यक्तः सनातनः ।
सर्व-भूत-मयोऽचिन्त्यः स एव स्वयम् उद्बभौ ॥
सोऽभिध्याय शरीरात् स्वात् सिसृक्षुर् विविधाः प्रजाः ।
अप एव ससर्जादौ तासु वीर्यम् अवासृजत् ॥
तद् अण्डम् अभवद् धैमं सहस्रांशु-सम-प्रभम् ।
तस्मिञ् जज्ञे स्वयं ब्रह्मा सर्व-लोक-पितामहः ॥ [मनु। १.५-९] इत्य्-आदि ।</p>
</blockquote>
<p>श्री-पराशरः—</p>
<blockquote>
<p>विष्णोः सकाशाद् उद्भूतं जगत् तत्रैव च स्थितम् ।
स्थिति-संयम-कर्तासौ जगतोऽस्य जगच् च सः ॥ [वि।पु। १.१.३१]
यथोर्णनाभिर् हृदयाद् ऊर्णां सन्तत्य वक्त्रतः ।
तया विहृत्य भूयस् तां ग्रसत्य् एवं जनार्दनः<sup id="fnref:8"><a href="#fn:8" class="footnote-ref" role="doc-noteref">8</a></sup> ॥ [भा।पु। ११.९.२१]</p>
</blockquote>
<p>एवम् अन्येऽपि । न चासां स्मृतीनां कर्म-काण्डोर्थोपबृंहण एव वृत्तेः । चित्त-शोधकता चैषां दृश्यते । तम् एतं वेदानुवचनेन इत्य्-आदि-श्रुतौ । यत् तु तेषां वृष्टि-पुत्र-स्वर्गादि-फलकत्वं क्वापि क्वापि वीक्ष्यतेऽनुभाव्यते च तद् अपि शास्त्र-विश्रम्भोत्पादनेन तत्रैव च विश्रान्तम् । सर्वे वेदा यत् पदम् आमनन्ति इत्य् आदेः, नारायण-परा वेदाः इत्य् आदेश् च ।</p>
<p>न च साङ्ख्य-स्मृत्या वेदान्तार्थोपबृंहणं शक्यं कर्तुं, श्रुति-विरुद्धार्थ-प्रतिपादनात् । श्रुति-संवादार्थ-स्पष्टीकरणं ह्य् उपबृंहणम् । न च तस्याम् इदम् अस्ति । तस्मात् श्रुति-विरुद्धा साङ्ख्य-स्मृतिः स्व-कपोल-कल्पितानाप्तेति न तद्-व्यर्थता-दोषाद् बिभीमः । न चाप्त-व्यपाश्रय-कल्पनया तत् स्मृति-पक्ष-पातो युक्तः । तत्त्वेन व्याख्यातानां बहूनां स्मृतिषु विभिनार्थासु पक्ष-पाते सति वास्तवार्थानवस्थिति-प्रसाङ्गात् । स्मृत्योर् विप्रतिपत्तौ सत्यां श्रुति-व्यपाश्रयाद् अन्यो निर्णय-हेतुर् न भवेत् । अतः श्रुत्य्-अनुसारिण्य् एवादरणीया इति । स्मृति-बलेनाक्षेप्तॄन् स्मृति-बलेनैव निराकरिष्याम इत्य् अन्य-स्मृत्य्-अनवकाशता-दोषोपन्यासः ।</p>
<p>यत् तु ऋषिं प्रसूतं कपिलं यस् तम् अग्रे ज्ञानैर् बिभर्ति [श्वे।उ। ५.२] इति श्वेताश्वतर-श्रुतेर् आप्तत्वं तस्येति, तन् न । तस्या अन्य-परत्वात् श्रुत्य्-अर्थ-वैपरीत्य-वक्तृतया तद्-अभावाच् च । मनोर् आप्तत्वं तु तैत्तरीयाः पठन्ति— यद् वै किं च मनुर् अवदत् तद्-भेषजम् इति । श्री-पराशरो हि पुलस्त्य-वसिष्ठ-प्रसादाद् एव देवता-परमार्थ-धियं प्राप्तेति स्मर्यते । वेद-विरुद्धः स्मृति-प्रवर्तकः कपिलो ह्य् अग्नि-वंश-जो जीव-विशेष एव मायया विमोहितो, न तु कर्दमोद्भूतो वासुदेवः ।</p>
<blockquote>
<p>कपिलो वासुदेवांशस् तत्त्वं साङ्ख्यं जगाद ह ।
ब्रह्मादिभ्यश् च देवेभ्यो भृग्व्-आदिभ्यस् तथैव च ।
तथैवासुरये सर्व-वेदार्थैर् उपबृंहितम् ॥
सर्व-वेद-विरुद्धं च कपिलोऽन्यो जगाद ह ।
साङ्ख्यम् आसुरयेऽन्यस्मै कुतर्क-परिबृंहितम् ॥ इति स्मरणात् ।<sup id="fnref:9"><a href="#fn:9" class="footnote-ref" role="doc-noteref">9</a></sup></p>
</blockquote>
<p>तस्मात् वेद-विरुद्धतयानाप्तायाः साङ्ख्य-स्मृतेर् व्यर्थता न दोषः ॥१॥</p>
<p><strong>र्प्च्</strong>: ३.२६.३-६, १०। ३.२८.४१, १०.८७.२५।</p>
<p><strong>ह्द्स्</strong> : २.६.४२।</p>
<p><strong>॥ २.१.२ ॥<br>
इतरेषां चानुपलब्धेः ॥</strong></p>
<p>इतरेषां च साङ्ख्य-स्मृत्य्-उक्तानाम् अर्थानां वेदेऽनुपलम्भात् तस्याः नाप्तत्वम् । ते च विभवश् चिन्मात्राः पुरुषास् तेषां बन्ध-मोक्षौ प्रकृतिर् एव करोति । तौ पुनः प्राकृताव् एव । सर्वेश्वरः पुरुष-विशेषो नास्ति । कालस् तत्त्वं न भवति । प्राणादयः पञ्च करण-वृत्ति-रूपा भवन्तीत्य् एवम् आदयस् तस्याम् एव द्रष्टव्याः ॥२॥</p>
<p><strong>र्प्च्-</strong> ३.२.१४, ११.११.३, ३.२८.४४।</p>
<p>**ह्द्स्- **१०.८७.२५</p>
<blockquote>
<p>—ओ)०(ओ—</p>
</blockquote>
<h3 id="२-यग-परतयकतयधकरणम">२। योग-प्रत्युक्त्याधिकरणम्</h3>
<p><strong>॥ २.१.३ ॥</strong></p>
<p>ननु साङ्ख्य-स्मृत्या वेदान्ता व्याख्यातुं न युक्ताः । तस्या वेदान्त-विरुद्धत्वात् । योग-स्मृत्या तु व्याख्येयास् ते । वेदान्तार्थान् आश्रित्य तस्या वर्णितत्वात् । योगः खलु श्रौतः । ताः योगम् इति मन्यन्ते स्थिराम् इन्द्रिय-धारणाम् । विद्याम् एतां योग-विधिं च कृत्स्नम् इत्य् आदिषु कठादि-श्रुतिषु योग-विषयक-बहु-लिङ्ग-लाभात् । त्र्रुन्नतं स्थाप्य समं शरीरम् इत्य् आदिष्व् आसनादि-योगाङ्गाभिधानाच् च । तेन योगेन जगद् दुःखं परिजिहीर्षुर् आप्ततमो भगवान् पतञ्जलिः स्मृतिं निबबन्ध । अथ योगानुशासनम् । योगश् चित्त-वृत्ति-निरोधः इत्य् आदिभिः । समन्वयाविरोधेन वेदान्तेषु व्याख्यातेष्व् एषा स्मृतिर् अनवकाशा स्याद् योग-प्रतिपत्ति-मात्र-विषयत्वात् । मन्व्-आदि-स्मृतीनां तु धर्मावेदनया सावकाशता भवेत् । तस्मात् योग-स्मृत्यैव न तूक्त-समन्वयानुगत्या ते व्याख्येया इत्य् एवं प्राप्ते—</p>
<p><strong>एतेन योगः प्रत्युक्तः ॥</strong></p>
<p>एतेन साङ्ख्य-स्मृति-प्रत्याख्यानेन योग-स्मृतिर् अपि प्रत्याख्याता बोध्या । तस्याश् च तद्वद् वेदान्त-विरुद्धत्वात् । तादृश्या योग-स्मृत्या तेषु व्याख्यातेषु वेदानुसारि-मन्व्-आदि-स्मृतेर् निर्विषयता स्याद् अतस् तया ते न व्याख्येया इत्य् अर्थः । न च वेदान्त-विरुद्धा सा वक्तुं शक्या । तत्रापि प्रधानम् एव स्वतन्त्रं कारणम् । ईशो जीवाश् च चिति-मात्राह् सर्वे विभवः । योगाद् एव दुःख-निवृत्तिर् एव मुक्तिः । इत्य् आदि तद्-विरुद्धार्थ-प्रतिपादनात् । प्रत्यक्षादि-प्रमाणं चित्त-वृत्तिर् इत्य् आदीनां तद्-उक्तार्थानां तेष्व् अनुपलम्भाच् च । तत्र ते ह्य् अर्थास् तस्याम् एवान्वेष्टव्याः । तस्मात् वेदान्त-विरुद्धाया योग-स्मृतेर् वैयार्थ्याद् दोषान् न वित्रासः। अन्यच् च प्राग्वत् । यत् तु वेदान्त-वेद्यम् ईश्वर-जीवोपायोपेय-याथात्म्यं तद् उपर्य् उपरि व्यक्तीभविष्यद् वीक्ष्यम् । एवं सति त्रिर्-उन्नतम् इत्य् आदाव् आसनादि-योगाङ्ग-विधानं तत् कारणं साङ्ख्य-योगाधिगम्यम् इत्य् आदौ च साङ्ख्यादि-शब्दानां ज्ञानं ध्यानं च यद् दृष्टां तत् किल वैदिकाद् अन्यद् एव ग्राह्यम् । न हि प्रकृति-पुरुषान्यता-प्रत्ययेन ज्ञानेन तद्-उक्तेन योग-वर्त्मना वा मोक्षो भवेत् । तम् एव विदित्वातिमृत्युम् एति विज्ञाय प्रज्ञां कुर्वीत एतद् यो ध्यायति रसति भजति सोऽमृतो भवति इत्य् आदि-श्रुतिभ्यः । किं च, योऽंशोऽनयोर् अविरुद्धस् तत्र नो न विद्वेषः । किन्तु विरुद्धोऽंशः परिह्रीयते । यद्यप्य् एष परेश-निष्ठः, ईश्वर-प्रणिधानाद् वा, क्लेश-कर्म-विपाकाशयैर् अपरामृष्टः पुरुष-विशेष ईश्वरः इत्य् आदि सूत्र-प्रणयनात् । तथापि मोहाद् एवं जजल्पेति वदन्ति । गौतमादयोऽपि विमोहिता विरुद्धानि मतानि दधुः । तानि च प्रत्याख्यास्यति । विज्ञानां विमोहः क्वचित् सार्वज्ञाभिमान-कुपितया हरेर् मायया क्वचित् तु तस्यैच्छयैवार्थान्तर-प्रयुक्तया बोध्यः । ईश्वर-वादाभ्युपगमेन शङ्काधिक्यात् तन्-निरासार्थो ऽधिकरणातिदेशः । हिरण्यगर्भ-कृतापि योग-स्मृतिर् अनेनैव निराकृता बोध्या ॥३॥</p>
<p>**र्प्च्- **१०.८७.२१, ३.२८.१२।</p>
<p>**ह्द्स्- **१०.८७.२५, १.६.३६।</p>
<blockquote>
<p>—ओ)०(ओ—</p>
</blockquote>
<h3 id="३-वलकषणतवधकरणम">३। विलक्षणत्वाधिकरणम्</h3>
<p><strong>॥ २.१.४ ॥</strong></p>
<p>तद् एवं साङ्ख्यादि-स्मृत्योर् वेद-विरुद्धत्वेनानप्तत्वे निर्णीते वेदेऽपि तद्-विरोधिनः केचित् साङ्ख्यादयः संशयीरन् । तत्-परिहारायेदम् आरभ्यते । तत्रैवं संशयः । वेदोऽप्य् अनाप्तो न वेति । तत्र कार्र्या यजेत वृष्टि-काम इत्य् आदि-श्रुत्य्-उक्ते कारीर्यादि-कर्मण्य् अनुतिष्ठतेऽपि फलानुपलब्धेर् अनाप्त इति प्राप्तौ—</p>
<p><strong>न विलक्षणत्वाद् अस्य तथात्वं च शब्दात् ॥</strong></p>
<p>नास्य वेदस्य साङ्ख्यादि-स्मृतिवद् अप्रामाण्यम् । कुतः जीव-कॢप्तत्वेन भ्रमादि-दोष-चतुष्टय-विशिष्टायाः साङ्ख्यादि-स्मृतेः सकाशात् वेदस्य नित्यतया भ्रमादि-कर्तृ-दोष-शून्यस्य वैशेष्यात् । तथात्वं नित्यत्वं चास्य शब्दाद् अवगम्यते । वाचा विरूप नित्ययेत्यादि श्रुतेः । अनादि-निधना नित्या वाग् उत्सृष्टा स्वयम्भुवा । आदौ वेदमयी दिव्या यतः सर्वाः प्रवृत्तयः इति स्मृतेश् च । मन्व्-आदि-स्मृतीनां तु वेद-मूलकत्वाद् एव प्रामाण्यम् । पूर्वं युक्तया नित्यत्वम् उक्तम् इह तु श्रुत्येति विशेषः ।</p>
<p>ननु,</p>
<p>तस्माद् यज्ञात् सर्व-हुतः ऋचः सामानि जज्ञिरे ।</p>
<p>छन्दांसि जज्ञिरे तस्माद् यजुस् तस्माद् अजायत ॥ [ऋग्-वेद १०.९०.९] इति ।</p>
<p>इति पुरुष-सूक्ते जन्म-श्रवणाज् जातस्य च विनाशावश्यम्भावाद् अनित्यत्वम् । मैवम् । जनि-शब्देन तत्राविर्भावोक्तेः । अत उक्तं—</p>
<p>स्वयम्भूर् एष भगवान् वेदो गीतस् त्वया पुरा ।</p>
<p>शिवाद्या ऋषि-पर्यन्ताः स्मर्तारोऽस्य न कारकाः ॥ इति ।</p>
<p>न च फलादर्शनाद् अप्रामाण्यम् । अधिकारिणां सर्वत्र फल-दर्शनात् । यत् तु क्वचित् तद्-अदर्शनं तत् किल कर्तुर् अयोग्यतयोपपद्येत । साङ्ख्यादि-स्मृतीनां तु वेद-विरोधाद् एवाप्रामाण्यम् ॥४॥</p>
<p><strong>र्प्च्-</strong> २.६.२४-२६।</p>
<p>**ह्द्स्- **६.१.४०, ६.१.३१।</p>
<blockquote>
<p>—ओ)०(ओ—</p>
</blockquote>
<p><strong>॥ २.१.५ ॥</strong></p>
<p>स्याद् एतत् तत् तेज ऐक्षत बहु स्यां [छा।उ। ६.२.३] ता आप ऐक्षन्त बह्व्यः स्याम [छा।उ। ६.२.४] इति छान्दोग्ये । ते हेमे प्राणा अहं श्रेयसे विवदमाना ब्रह्म जग्मुः को नः विशिष्ट इति बृहद्-आरण्यके च बाधितार्थकं वाक्यं वीक्ष्यते, तादृशं चैव बन्ध्या-सुतो भाति इतिवत् अप्रमाणम् एव । एवम् एकदेशाप्रामाण्येनान्यस्याप्य् अप्रामाण्याज् जगत्-कारणत्वं ब्रह्मणः श्रूयमाणं नेति चेत् तत्राह—</p>
<p><strong>अभिमानि-व्यपदेशस् तु विशेषानुगतिभ्याम् ॥</strong></p>
<p>तु-शब्दः शङ्काच् छेदाय । तत्-तेज इत्य् आदि-व्यपदेशः तेज-आद्य्-अभिमानिनीनां चेतनानां देवतानाम् एव, न त्व् अचेतनानां तद्-आदीनाम् । कुतः ? विशेषेति । हन्ताहम् इमास् तिस्रो देवता [छा।उ। ६.३.२] इति । तेजोऽवन्नानां सर्वा ह वै देवता अहं श्रेयसे विवदमानास् ते देवा प्राणे निःश्रेयसं विदित्वा इति प्राणानां च तत्र तत्र देवता-शब्देन विशेषणात् । अग्निर् वाग् भूत्वा मुख प्राविशद् आदित्यश् चक्षुर् भूत्वाक्षिणी प्राविशत् इत्य् आद्यैतरेयके वाग्-आद्य्-अभिमानिततायाग्न्य्-आदीनाम् अनुप्रवेश-श्रवणाच् च । स्मृतिश् च—</p>
<p>पृथिव्य्-आद्य्-अभिमानिन्यो देवताः प्रथितौजसः ।</p>
<p>अचिन्त्याः शक्तयस् तासां दृश्यन्ते मुनिभिश् च ताः ॥ इति ।</p>
<p>एवं, ग्रावाणः प्लवन्तः इत्य् अत्रापि कर्म-विशेषाङ्ग-भूतानां ग्राव्णां वीर्य-वर्धनार्था स्तुतिर् इयम् । सा च श्री-राम-कृत-सेतु-बन्धादौ यथावद् एवेति न क्वाप्य् अनाप्तत्वं वेदस्य, तेन तद्-उक्तं ब्रह्मणो विश्वैक-कारणत्वं सूचितम् ॥५॥</p>
<p>**र्प्च्- **३.६.२-४, ३.६.१२-२१, ११.१०.८-९, ३.२८.४३।</p>
<p>**ह्द्स्- **३.२८.४७</p>
<blockquote>
<p>—ओ)०(ओ—</p>
</blockquote>
<p><strong>॥ २.१.६ ॥</strong></p>
<p>पुनर् अपि ब्रह्मोपादानताक्षेपाय तर्कम् आश्रयन् साङ्ख्याः प्रवर्तते । यद्यप्य् अयम् आत्म-याथात्म्य-निर्णये त्यक्तस् तर्कः श्रुति-विरोधात् न कुतर्कापसदस्यात्म-लाभः इत्य् उक्तेः । तथापि परं प्रति दौष्य-प्रकाशनम् एतत् । तत्रैवं संशयः । जगद् ब्रह्मोपादानकं स्यान् न वेति । किं प्राप्तं ब्रह्मोपादानकं नेति वैरूप्यात्। सर्वज्ञ-सर्वेश्वर-विशुद्ध-सुख-रूपत्यआ ब्रह्माभिमताम् । अज्ञानीश्वर-मलिन-दुःखितया प्रत्यक्षादिभिर् अवगतं जगत् । अतस् तयोर् वैरूप्यं निर्विवादम् । उपादेयं खलु उपादान-स्वरूपं दृष्टम् । यथा मृत्-सुवर्ण-तन्त्व्-आद्य्-उपादेयं घट-मुकुट-पटादि । अतो वै ब्रह्म-वैरूप्येण तद्-उपादेयत्वासम्भवात् तत्-स्वरूपम् उपादानं किञ्चिद् अन्वेषणीयम् । तच् च प्रधानम् एव । सुख-दुःख-मोहात्मकं जगत् प्रति तादृशस्य तस्यैव योग्यत्वात् । यच् चोपादेय-सारूप्य-साधनाय तथाभूतेऽप्य् उपादाने ब्रह्मणि चिज्-जडात्मिकातिसूक्ष्मा शक्ति-द्वयी प्राग् अप्य् अस्तीत्य् उच्यते । तेनापि वैरूप्यात् दुष्परिहरं सूक्ष्मात् सूक्ष्म-शक्तिकाद् उपादानात् स्थूलतरोपादेयोदय-निरूपणात् । एवम् अन्यच् च वैरूप्यं विभावनीयम् । एवं ब्रह्म-वैरूप्यात् तद्-उपादानकं जगन् नेति तर्कश् च शास्त्रस्यावस्थापेक्ष्यः तद्-अनुगृहीतस्यैव क्वचिद् विशयेऽर्थ-निश्चय-हेतुत्वाद् इति पूर्व-पक्षः । तद् इमं निरस्यति—</p>
<p><strong>दृश्यते तु ॥</strong></p>
<p>तु-शब्देन शङ्का निरस्यते । पूर्वतो नेत्य् अनुवर्तते । यद् उक्तं ब्रह्म-वैरूप्यात् तद्-उपादानकां जगन् नेति तन् न विरूपाणाम् अप्य् उपादानोपादेय-भावस्य दृष्टत्वात् । यथा गुणानाम् उत्पत्तिर् विजातीयाद् द्रव्यात्, यथा कृमीणां माक्षिकात्, यथा करि-तुरगादीनां कल्प-द्रुमात् । यथा च सुवर्णादीनां चिन्तामणेर् इति । इत्थम् अभिप्रेत्यैव दृष्टान्तितम् आथर्वणिकैः—</p>
<blockquote>
<p>यथोर्ण-नाभिः सृजते गृह्णते च
यथा पृथिव्याम् ओषधयः सम्भवन्ति ।
यथा सतः पुरुषात् केश-लोभानि
तथाक्षरात् सम्भवतीह विश्वम् ॥ [मु।उ। १.१.७] इति ॥६॥</p>
</blockquote>
<p><strong>र्प्च्-</strong> ११.१२.१९, १.१.१, १०.८७.२२।</p>
<p>**ह्द्स्- <strong>१०.८७.२६।</strong> **</p>
<blockquote>
<p>—ओ)०(ओ—</p>
</blockquote>
<h3 id="४-असदतय-अधकरणम१०">४। असदित्य्-अधिकरणम्<sup id="fnref:10"><a href="#fn:10" class="footnote-ref" role="doc-noteref">10</a></sup></h3>
<p><strong>॥ २.१.७ ॥</strong></p>
<p>ननूपादानात् विलक्षणं चेद् उपादेयं तर्ह्य् उपादाने ब्रह्मणि जगद्-उत्पत्तेः प्राग् असद् इत्य् आपद्येत । पूर्वम् ऐक्यावधारणाद् असच् चोत्पद्येत । न चैतद् इष्ट ते सत्-कार्य-वादिन इति चेत्, तत्राह</p>
<p><strong>असद् इति चेन् न प्रतिषेध-मात्रत्वात् ।</strong></p>
<p>नैष दोषः । कुतः ? प्रतीति । पूर्व-सूत्रे सारूप्य-नियमस्य प्रतिषेध-मात्रं विवक्षितम् । न तूपादानाद् उपादेयस्य द्रव्यान्तरत्वम् अपि । ब्रह्मैव स्व-विलक्षण-विश्वाकारेण परिणमत इत्य् अङ्गीकारात् । अयं भावः—यस्य सारूप्यस्याभावात् ब्रह्मोपादानताम् आक्षिपसि तत् किं कृत्स्नस्य ब्रह्म-धर्मस्यानुवर्तनम् अभिप्रैष्य् उत यस्य कस्यचिद् इति । नाद्यः उपादानोपादेय-भावानुपपत्तेः । न हि घटादिषु मृत्-पिण्डोपादेयेषु पिण्डत्वाद्य्-अनुवृत्तिर् अस्ति । द्वितीये तु नानिष्टापत्तिः सत्त्वादि-लक्षणस्य ब्रह्म-धर्मस्य प्रपञ्चेऽप्य् अनुवृत्तेः ।</p>
<p>ननु येन केनचिद् धर्मेण सारूप्यं न शक्यं मन्तुं सर्वस्य सर्व-सारूप्येण सर्वस्मात् सर्वोत्पत्ति-प्रसङ्गात् । तस्मात् येन धर्मेणोपादान-भूतं वस्तु वस्त्व्-अन्तरात् व्यावर्तते, तस्य धर्मस्योपादेयेऽनुवृत्तिः सारूप्यं, यथा तन्त्व्-आदितः सुवर्णं येन स्वभावेन व्यावर्तते तस्य कङ्कणादिके तद्-उपादेय्ऽनुवृत्तिर् दृष्टा, तथैतत् द्रष्टव्यम् इति चेन् मैवम् । माक्षिकादिभ्यः कृम्य्-आदीनाम् उत्पत्ताव् अस्य नियमस्य व्यभिचारात् । न च स्वर्ण-कङ्कणयोः सर्वथा सारूप्यम् अस्ति अवस्था-भेदात् । तथा च स्वर्ण-चिन्तामण्योर् इव वैरूप्येऽपि कङ्कण-स्वर्णयोर् इव द्रव्यैक्य-सत्त्वान् नासत्-कार्यम् इति ॥७॥</p>
<p><strong>र्प्च्-</strong> ७.९.२९</p>
<p><strong>ह्द्स्-</strong> १०.२.२६।**<br>
॥ २.१.८ ॥**</p>
<p>युक्त्य्-अन्तरेण पुनर् आक्षिपति—</p>
<p><strong>अपीतौ तद्वत् प्रसङ्गाद् असमञ्जसम् ॥</strong></p>
<p>अस्य चिज्-जडात्मकस्य नाना-विधापुमर्थ-विकारास्पदस्य जगतः सूक्ष्म-शक्तिकं ब्रह्म चेद् उपादानं तदापीतौ प्रलये तस्य तद्वत् प्रसङ्गः । षष्ठ्य्-अन्ताद् इवार्थे वतिः तत्र तस्येवेति सूत्रात् । उपाद्येवदपुमर्थ-विकार-प्राप्तिः स्यात् । तदानीं तेन सह तस्यैक्यात् । अतोऽसमञ्जसम् इदम् उपनिषद्-वाक्य-वृन्दं, यत् सार्वज्ञ्य-निरवद्यत्वादि-गुणकम् उपादानं ब्रह्मेति गदति ॥८॥</p>
<p>**र्प्च्- **४.७.३९</p>
<p>**ह्द्स्- **४.७.४२।</p>
<p><strong>॥ २.१.९ ॥</strong></p>
<p>परिहरति—</p>
<p><strong>न तु दृष्टान्त-भावात् ॥</strong></p>
<p>तु-शब्दाद् आक्षेप-सम्भावनापि निरस्ता । नैव किञ्चिद् असमञ्जसम् । कुतः ? उपादेय-जगत्-सम्पर्केऽप्य् उपादानस्य ब्रह्मणः शुद्धतयाऽवस्थितौ दृष्टान्त-सत्त्वात् । यथैकस्मिंश् चित्राम्बरे नील-पीतादयो गुणाः स्व-स्व-प्रदेशेष्व् एव दृष्टाः, न तु ते व्यतिकीर्यन्ते, तथा चैकस्मिन् देहिनि बाल्यादयो देह-धर्मा देहे काणत्वादयः करण-धर्माश् च करण-गणे विज्ञायन्ते, न त्व् आत्मनि । एवम् अपुमर्थ-विकारा ब्रह्म-शक्ति-धर्माः शक्ति-गताः स्युर् न तु ब्रह्मणि शुद्धे प्रसज्जेरन् इति ॥९॥</p>
<p><strong>र्प्च्-</strong> ११.६.६, ७.९.३०, ११.२.३९</p>
<p>**ह्द्स्- **४.७.२६।</p>
<p><strong>॥ २.१.१० ॥</strong></p>
<p>न केवलं निर्दोषतया ब्रह्मोपादानता स्वीकृता । प्रधनोपादानताया दुष्टत्वाद् अपीत्य् आह—</p>
<p><strong>स्व-पक्षे दोषाच् च ॥</strong></p>
<p>ये दोषास् त्वया साङ्ख्येनास्मत्-पक्षे सम्भावितास् ते स्व-पक्षे निज-मत एव द्रष्टव्याः, तेषाम् अन्यत्र निरस्तत्वात् । तथा हि, उपादानोपादेययोर् वैरूप्ये साङ्ख्य-पक्षेऽप्य् अस्ति, शब्दादि-शून्यात् प्रधानाच् छब्दादिमतो जगतो जनुर् अङ्गीकारात् । तस्मात् तस्य वैरूप्याद् एवास्मत्-कार्यता-प्रसङ्गः । प्रधानाविभाग-स्वीकाराद् एवापीतौ तद्वत् प्रसङ्गश् चेत्य् एवम् आदयः । जगत्-प्रवृत्ति अपि प्रधान-वादे च सम्भवति इति तत्-परीक्षायां वक्ष्यामः ॥१०॥</p>
<p><strong>र्प्च्-</strong> १०.८७.२१।</p>
<p><strong>ह्द्स्- <strong>१०.८७.२५।</strong><br>
॥ २.१.११ ॥</strong></p>
<p>यत् तूक्तं तर्कानुगृहीतं शास्त्रम् अर्थ-निश्चय-हेतुर् इति तत् प्रयाह—</p>
<p><strong>तर्काप्रतिष्ठानाद् अप्य्</strong><sup id="fnref:11"><a href="#fn:11" class="footnote-ref" role="doc-noteref">11</a></sup>** अन्यथानुमेयम् **</p>
<p><strong>इति चेद् एवम् अप्य् अनिर्मोक्ष-प्रसङ्गः ॥</strong></p>
<p>पुरुष-धी-वैविध्यात् तर्का नष्ट-प्रतिष्ठा मिथो विहन्यमाना विलोक्यन्ते । अतोऽपि तान् अनादृत्यौपनिषदी ब्रह्मोपासनता स्वीकार्या । न च लब्ध-माहात्म्यानां केषाञ्चित् तर्का प्रतिष्ठिताः । तथा-भूतानाम् अपि कपिल-कणभुग्-आदीनां मिथो-विवाद-सन्दर्शनात् ।</p>
<p>नन्व् अहम् अन्यथानुमास्ये यथाप्रतिष्ठा न स्यात् । न तु प्रतिष्ठितस् तर्क एव नास्तीति शक्यं वदितुं तर्काप्रतिष्ठानुरूपस्य तर्कस्य प्रतिष्ठितत्वात् । सर्व-तर्काप्रतिष्ठायां जगद्-व्यवहारोच्छेद-प्रसङ्गात् । अतीत-वर्तमान-वर्त्म-साधारण्येनानागतेऽपि वर्त्मनि सुख-दुःख-प्राप्ति-पर्हारार्था लोक-प्रवृत्ति-दृष्टेति चेत् एवम् अप्य् अनिर्मोक्ष-प्रसङ्गः । पुरुष-बुद्धि-मूल-तर्कावलम्बनस्य भवतो देशान्तर-कालान्तरज-निपुणतम-तार्किक-दूष्यत्व-सम्भावनया तर्काप्रतिष्ठान-दोषाद् अनिस्तारः स्यात् । यद्यप्य् अर्थ-विशेषे तर्कः प्रतिष्ठितस् तथापि ब्रह्मणि सोऽयं नापेक्ष्यते, अचिन्त्यत्वेन तद्-अनर्हत्वात्, श्रुति-विरोधाच् चेति त्वद्-उक्त्य्-असङ्गतेश् च । श्रुतिश् च ब्रह्मणस् तर्कागोचरताम् आह—</p>
<blockquote>
<p>नैषा तर्केण मतिर् आपनेया
प्रोक्तान्येनैव सुज्ञानाय प्रेष्ठ । [क।उ। १.२.९] इति कठानाम् ।
ऋषे विदन्ति मुनयः प्रशान्तात्मेन्द्रियाशयाः ।
यदा तदैवासत्-तर्कैस् तिरोधीयेत विप्लुतम् ॥ [भा।पु। २.६.३९] इत्य् आद्या ।</p>
</blockquote>
<p>तस्माच् छ्रुतिर् एव धर्म इव ब्रह्मणि प्रमाणम् । तत्-पोष-कारी तर्कस् त्व् अपेक्षत एव मन्तव्य इति श्रुतेः, पूर्वापराविरोधेन इत्य् आदि स्मृतेश् च । तस्मात् ब्रह्मोपादानकं जगद् इति ॥११॥</p>
<p><strong>र्प्च्-</strong> १.८.१७, ६.४.२६, ६.९.३३; २.६.३९,</p>
<p>**ह्द्स्- **२.६.४१-४२।</p>
<p>—ओ)०(ओ—</p>
<h3 id="५-शषटपरगरहधकरणम">५। शिष्टापरिग्रहाधिकरणम्</h3>
<p><strong>॥ २.१.१२ ॥</strong></p>
<p>साङ्ख्य-योग-स्मृतिभ्यां तदीय-तर्कैश् च विरोधः परिहृतः । इदानीं काणभुग्-आदि-स्मृतिभिस् तदीय-तर्कैश् च स परिह्रियते । तत्र कणादादि-मतैर् ब्रह्मोपादानता बाध्यते न वेति वीक्षायां, तस्यां सत्यां तत्-स्मृतीनाम् अनवकाशतापत्तेः । सर्वत्र न्यून-परिमाणानाम् एव द्व्य्-अणुकादीनां त्र्य्-अणुकादि-महा-कार्यारम्भकत्व-दर्शनात् ब्रह्मणो विभुत्वेन तद्-अयोगाच् च बाध्यत इति प्राप्तौ—</p>
<p><strong>एतेन शिष्टा परिग्रहा अपि व्याख्याता ॥</strong></p>
<p>शिष्टाः परिशिष्टाः । नास्ति परिग्रहो वेद-कर्मको येषां ते अपरिग्रहाः । विशेषणयोः कर्मधारयः । एतेन वेद-विरोधि-साङ्ख्यादि-निरासेन परिशिष्टास् तद्-विरोधिनः कणभक्षाक्षपाद-प्रभृतयोऽपि निरस्ता वेदितव्याः, निराकरण-हेतोः साम्यात् । न ह्य् आरम्भ-वादेऽपि न्यून-परिणामारम्भकत्व-नियमोऽस्ति । दीर्घ-तन्त्व्-आरब्ध-द्वि-तन्तु-कपटे वियद्-उत्पन्ने शब्दे च व्यभिचारात् । कारण-वस्तु-विषयस्य तर्कस्याप्रतिष्ठानम् अशक्यं वक्तुम् इति शङ्काधिक्याद् अधिकरणातिदेशः । तत्-परिहारस् तु शुष्क-तर्कस्याप्रतिष्ठान-नियमात् । अत एवापरे बौद्धादयः परमाणून् अन्यथा वर्णयन्ति । क्षणिकानर्थात्मकान् केचित् । ज्ञान-रूपान् परे । शून्यात्मकान् अपरे । सद्-असद्-रूपांस् त्व्</p>
<p>अन्ये। सर्वे ह्य् एते तन्-नित्यताविरोधिन इति ॥१२॥</p>
<p>**र्प्च्- **३.११.१, ५.१२.९-११, ३.११.१५।</p>
<p>**ह्द्स्- **५.१२.९-११।</p>
<p>—ओ)०(ओ—</p>
<h3 id="६-भकतर-आपततय-अधकरणम१२">६। भोक्त्र्-आपत्त्य्-अधिकरणम्<sup id="fnref:12"><a href="#fn:12" class="footnote-ref" role="doc-noteref">12</a></sup></h3>
<p><strong>॥ २.१.१३ ॥</strong></p>
<p>पुनर् आशङ्क्य समाधत्ते—</p>
<p><strong>भोक्त्र्-आपत्तेर् अविभागश् चेत् स्याल् लोकवत् ॥</strong></p>
<p>सूक्ष्म-शाक्तिकं ब्रह्मैवोपादानं तद् एव स्थूल-शाक्तिकम् उपादेयम् इति । तद् इदं युक्तं न वेति संशये इह भोक्त्रा जीवेन सह ब्रह्मण ऐक्यापत्तेर् अविभागः शक्तेः शक्तिमद्-ब्रह्म-भेदापत्तेर् द्वा सुपर्णा॥। जुष्टं यदा पश्यत्य् अन्यम् ईशम् इत्य् आदि श्रुति-सिद्ध-भेद-लोपस् ततो न युक्तम् इति चेत् तत्-परिहारः स्याल् लोकवत् । लोके यथा दण्डिनः पुरुषाभेदेऽप्य् अस्ति दण्ड-पुरुषयोः स्वरूपतो भेदस् तथा शक्तिमतो ब्रह्मणः शक्त्य्-अभेदेऽपि शक्ति-ब्रह्मणोः सोऽस्तीति न क्षतिः ॥१३॥</p>
<p><strong>र्प्च्-</strong> ११.२८.२७, ३.२७.१।</p>
<p><strong>ह्द्स्- <strong>६.१६.९-११।</strong><br>
—<strong>ओ)०(ओ</strong>—</strong></p>
<h3 id="७-आरमभणधकरणम">७। आरम्भणाधिकरणम्</h3>
<p><strong>॥ २.१.१४ ॥</strong></p>
<p>जगतो ब्रह्म-भेदम् अङ्गीकृत्य ब्रह्मणस् तद्-उपादानत्वं निरूपितम् असद् इति चेन् नेत्य् आदिना तम् एवाक्षिप्य समाधातुम् इदानीं प्रवर्तते । तत्रोपादेयं जगद्-उपादानात् ब्रह्मणो भिन्नम् अभिन्नं वेति वीक्षायां मृत्-पिण्ड उपादानं घट उपादेयम् इति धी-भेदात् । उपादानम् उपादेयम् इति शब्द-भेदात् । मृत्-पिण्डेन घटाय प्रवर्तते घटेन तु जलम् आनयेति प्रवृत्ति-भेदात् । पिण्डाकारम् उपादानं कम्बु-ग्रीवाद्य्-आकारम् उपादेयम् इत्य् आकार-भेदात् । पूर्व-कालम् उपादानम् उत्तर-कालम् उपादेयम् इति काल-भेदाच् च भिन्नम् एवोपादानाद् उपादेयम् । इतरथा कारक-व्यापार-वैयर्थ्य-प्रसङ्गाद् उपादानम् एव चेद् उपादेयं कृतं तर्हि तद्-व्यापारेण च सतोऽप्य् उपादेयस्याभिव्यक्तये तेन भाव्यं क्षोदाक्षमत्वात् । तथा हि, कारक-व्यापारात् प्राक् सा सती असती वा । नाद्यः तद्-व्यापार-वैयर्थ्यात् नित्योपलब्धि-प्रसङ्गाच् चोपादेयस्य । ततश् च नित्यानित्य-विभागो विलुप्येत । तथाभिव्यक्तेर् अभिव्यक्त्य्-अन्तरेऽङ्गीकृतेऽनवस्था । न चान्त्यः असत्-कार्यापत्तेः । तस्माद् असत उपादेयस्योत्पत्ति-हेतुत्वे नार्थवत्त्वं व्यापारस्येत्य् असत्त्वाद् एवोपादानात् भिन्नम् उपादेयम् इति वैशेषिकादि नयात् पूर्व-पक्षे प्राप्ते परिहरति—</p>
<p><strong>तद् अनन्यत्वम् आरम्भण-शब्दादिभ्यः ॥</strong></p>
<p>तस्मात् जीव-प्रकृति-शक्ति-युक्तात् जगद्-उपादानात् ब्रह्मणः अनन्यद् एवोपादेयं जगत् । कुतः? आरम्भनेति । आरम्भण-शब्द आदिर् येषां तेभ्यो वाक्येभ्यः । वाचारम्भणं विकारो नाम-धेयं मृत्तिकेत्य् एव सत्यम् [छा।उ। ६.१.४], सद् एव सौम्येदम् अग्र आसीद् एकम् एवाद्वितीयम् [छा।उ। ६.२.१], तद् ऐक्षत बहु स्यां प्रजायेय [छा।उ। ६.२.३], सन्-मूलाः सौम्येमाः प्रजाः सदायतनाः सत् प्रतिष्ठाः [छा।उ। ६.८.६], ऐतदात्म्यम् इदं सर्वम् [छा।उ। ६.८.१] इत्य् एवं-विधानि छान्दोग्ये वाक्यानि सान्तराण्य् अप्य् अत्र विवक्षितानि। तानि हि चिज्-जडात्मकस्य जगतस् तद्-युक्तात् परस्मात् ब्रह्मणोऽनन्यत्वं वदन्ति । तथा हि कृत्स्नं जगत् तादृग् ब्रह्मोपादानकम् अतो ब्रह्माभिन्नम् इति हृदि विनिश्चित्योपादान-भूत-ब्रह्म-विज्ञानेनोपादेयस्य जगतः कृत्स्नस्य विज्ञानं भवतीत्य् आचार्यः प्रतिजज्ञे । स्तब्धोऽस्युत तम् आदेशम् अप्राक्ष्यः येनाश्रुतं श्रुतं भवति इत्य् आदिना। तद्-आशयम् अविदुषा शिष्येणान्य-ज्ञानादन्य-ज्ञानम् न सम्भवतीति विमृश्य, कथं नु भगवः स आदेश इति परिपृष्टः स जगतो ब्रह्मोपादानकतां वदिष्यन् लोक-प्रतीति-सिद्धम् उपादेयस्योपादानाभेदं दर्शयति यथा सौम्यैकेन मृत्-पिण्डेनेत्य् आदिना । एकस्माद् एव मृत्-पिण्डोपादानात् जातं घटादि सर्वं तेनैव विज्ञान्तेन विज्ञानं स्यात् तस्य ततोऽनतिरेकात् । एवम् आदेशे ब्रह्मणि सर्वोपादाने विज्ञाते तद् उपादेयं कृत्स्नं जगत् विज्ञातं भवतीति तत्रार्थः ।</p>
<p>ननु धी-शब्दादि-भेदाद् उपादेयम् उपादानाद् अन्यत् स्याद् इति चेत् तत्राह वाचारम्भणम् इति । आरभ्यत इत्य् आरम्भणं कर्मणि ल्युट्, कृत्य-ल्युटो बहुलम् इति स्मरणात् । मृत्-पिण्डस्य कम्बु-ग्रीवादि-रूप-संस्थान-सम्बन्धे सति विकार इति नाम-धेयम् आरब्धं व्यवहर्तृभिः । किम्-अर्थं ? तत्राह—वाचेति । वाचा वाक्-पूर्वकेण व्यवहारेण हेतुना । फल-हेतुत्व-विवक्षया तृतीया । घटेन जलम् आनयेत्य् आदि वाक्-पूर्वक-व्यवहार-सिद्ध्य्-अर्थं मृद्-द्रव्यम् एव ज्ञान-संस्थान-विशेषं सत् घटादि-नाम-भाग्यवति । तस्य घटाद्यवस्यापि मृत्तिकेत्य् एव नाम-धेयं सत्यं प्रामाणिक्यम् । ततश् च घटाद्य् अपि मृद् द्रव्यम् इत्य् एव सत्यं, न तु द्रव्यान्तरम् इति । अतस् तस्यैव मृद्-द्रव्यस्य संस्थानान्तर-योग-मात्रेण धी-शब्दान्तरादि सम्भवति । यथैकस्यैव चैत्रस्यावस्था-विशेष-सम्बन्धात् बाल-युवादि-धी-शब्दान्तरादि सम्भवति मृद्-आद्य्-उपादाने तादात्म्येन सद् एव घटादि-दण्डादिना निमित्तेनाभिव्यज्यते न त्व् असद् उत्पद्यते इत्य् अभिन्नम् एव उपादेयम् उपादानात् । भेदे किलोन्मानद् वैगुण्यापत्तिः । मृत्-पिण्डस्य गुरुत्वम् एकं घटादेश् चैकम् इति तुलारोहे द्वि-गुणं तत् स्यात् । एवम् अन्यच् च । न तु शुक्ति-रूप्यादिवद् विवर्तो न च शुक्तेः सकाशात् स्वतोऽन्यत्र सिद्धं रूप्यम् इव भिन्नम् इत्य् एव-कारात् । एवम् इति शब्दानर्थक्यं कष्ट-कल्पनं च निरस्तम् । न चाभिव्यक्ति-पक्षस्य निर्मूलत्वं शक्यं वक्तुं,</p>
<blockquote>
<p>कल्पान्ते काल-सृष्टेन योऽन्धेन तमसावृतम् ।
अभिव्यनक् जगद् इदं स्वयं-रोचिः स्वरोचिषे ॥</p>
</blockquote>
<p>इत्य् आदि प्रमाण-सिद्धेः, न च सिद्ध-साधनतानवस्था वा दोषः । कारक-व्यापारात् पूर्वम् अभिव्यक्तेः, स त्वानङ्गीकारात् अभिव्यक्त्य्-अन्तरानङ्गीकाराच् च ।</p>
<p>नन्व् एवम् असत्क्पर्यतापत्तिः पूर्वम् असत्यास् तस्यास् तद्-व्यापारेणोत्पाद्यमानत्वाद् इति चेन्, मैवम् । तस्याः कार्यत्वाभावात् । स्वतन्त्राभिव्यक्तिमत्त्वं किल कार्यत्वं तच् च तस्यां नास्ति । आश्रयाभिव्यक्त्यैव तत् सिद्धेः । तद्-व्यापारेण संस्थान-योग-रूपाभिव्यक्तिर् नियताभिव्यङ्ग्येति प्रकृते न किञ्चिद् अवद्यम् । यत् तु असतः कार्यस्योत्पत्तिर् इति वदन्ति, तन् मन्दं क्षोदाक्षमत्त्वात् । तथा हि, व्यापारात् प्राग् असच् चेत् कार्यं, तर्हि सर्वस्मात् सर्वम् उत्पद्येत । सर्वत्र सर्वाभाव-सौलभ्यात् । तिलेभ्यस् तैलम् इव क्षीरादिकम् अप्य् उत्पन्नं स्यात् । अकर्तृका चोत्पत्तिः कायस्यासत्वात् । न च कारण-निष्टा शक्तिर् एव कार्यं नियच्छेद् इति वाच्यम् असता सहासम्बन्धात् । किं चोत्पत्तिर् उत्पद्यते न वा आद्येऽनवस्था अन्त्येऽप्य् असत्त्वात् नित्यत्वाद् वानुत्पत्तिर् इति पक्ष-द्वयम् असाधु । सर्वदा कार्यानुपलम्भोपलम्भ-प्रसङ्गात् ।</p>
<p>ननु उत्पत्तेः स्वयम् उत्पत्ति-रूपत्वात् किम् उत्पत्त्य्-अन्तर-कल्पनयेति चेत् समम् एतद् अभिव्यक्तौ इति हि वक्तव्यम् ॥१४॥</p>
<p><strong>र्प्च्-</strong> ६.४.२५, ७.६.१०, ७.९.१९, ७.९.४७, ८.३.३, १०.८५.४, १.५.२०, ११.५.२७, १०.१६.३७, १०.४६.३३, १०.८४.२२।</p>
<p>**ह्द्स्- **६.१६.२२, ७.३.२६।</p>
<p><strong>॥ २.१.१५ ॥</strong></p>
<p>इतश् चोपादेयम् उपादानाद् अनन्यद् इत्य् आह—</p>
<p><strong>भावे चोपलब्धे ॥</strong></p>
<p>घट-मुकुटाद्य्-उपादेय-भावे च मृत्-सुवर्णाद्य्-उपादानोपलब्धेः घतादेर् मृद्-आदित्वेन प्रत्यभिज्ञानाद् इत्य् अर्थः । ननु हस्त्य्-अश्वादौ कल्प-वृक्षादेः प्रत्यभिज्ञानं नास्तीति चेत्, न । तत्राप्य् उपादानस्य पृथिव्याः प्रत्यभिज्ञानात् । वह्नेर् निमित्तत्वात् धूमे तन् नास्ति । धूमोपादानं खलु वह्नि-संयुक्तम् आर्द्रेन्दनं गन्धैक्यात् विदितम् ॥१५॥</p>
<p>**र्प्च्- **७.९.३४, ११.२८.२०।</p>
<p>**ह्द्स्- **३.२१.१९, १०.८७.१५।</p>
<p><strong>॥ २.१.१६ ॥<br>
सत्वाच् चावरस्य ॥</strong></p>
<p>अवर-कालिकस्योपादेयस्य प्राग् अपि तादात्म्येनोपादाने सत्त्वात् तस्माद् अनन्यत् तत् । श्रुतिश् च—सद् व सौम्येदम् अग्र आसीत् [छा।उ। ६.२.१] इत्य् आद्या । स्मृतिश् च—</p>
<blockquote>
<p>ब्रीहि-बीजे यथा मूलं नालं पुत्राङ्कुरौ तथा ।
काण्डं कोशस् तु पुष्पं च क्षीरं तद्वच् च तण्डुलः ॥
तुषाः कणाश् च सन्तो वै यान्त्याविर्भावम् आत्मनः ।
प्ररोह-हेतु-सामग्रीम् आसाद्य मुनि-सत्तम ॥
तथा कर्म-स्वनेकेषु देवाद्याः समवस्थिताः ।
विष्णु-शक्तिं समासाद्य प्ररोहम् उपयान्ति वै ॥ [वि।पु। २.७.३७-३९] इति ।</p>
</blockquote>
<p>तिलेभ्यस् तैलं सत्त्वाद् एवोपपद्यते, न तु सिकताभ्योऽसत्त्वाद् एव । उभयत्राप्य् एकम् एव सत्त्वं पारमार्थिकम् इति । उत्पत्त्य्-अन्तरम् उपादेये उपादान-तादात्म्यं पूर्वत्र प्रमाणितम् । नाशानन्तरम् उपादाने उपादेयाभेदः परत्रेति सूत्र-द्वये विवेचनम् ॥१६॥</p>
<p><strong>र्प्च्-</strong> ३.२६.१९, ७.९.४६।</p>
<p>**ह्द्स्- **१०.८७.२६।</p>
<p><strong>॥ २.१.१७ ॥<br>
असद् व्यपदेशान् नेति चेन् न, धर्मान्तरेण वाक्य-शेषात् ॥</strong></p>
<p>स्याद् एतत् असद् वा इदम् अग्र आसीत् [तै।उ। २.६.१] इति पूर्वम् असत्त्व-श्रवणाद् उपादाने उपादेयस्य सत्त्वं नास्थेयम् इति चेत्, न । यद् अयम् असद्-व्यपदेशो न भवद्-अभिमतेन तुच्छत्वेन, किन्तुधर्मान्तरेणैव सङ्गच्छते । एकस्यैव द्रव्यस्य उपादेयोपादानोभयावस्थस्य स्थौल्यं सौक्ष्म्यं चेत्य् अवस्थात्मकं धर्म-द्वयं सद्-असच्-छब्द-बोध्यम् । तत्र स्थौल्याद् धर्माद् अन्यत् सौक्ष्म्यं धर्मान्तरं तेनेति । एवं कुतः ? वाक्य-शेषात् । तदात्मानं स्वयम् अकुरुत [तै।उ। २.६.१] इति वाक्य-शेषेण सन्दिग्धार्थस्योपक्रम-वाक्यस्य तथैव व्याकर्तुम् उचितत्वात् । अन्यथासीद् अत्यात्मानम् अकुरुतेति च विरुध्येत । असतः कालेन सहासम्बन्धात् आत्माभावेन कर्तृत्वस्य वक्तुम् अशक्यत्वाच् च ॥१७॥</p>
<p><strong>र्प्च्-</strong> ७.९.३०, २.७.४६।</p>
<p>**ह्द्स्- **१०.८७.२८।</p>
<p><strong>॥ २.१.१८ ॥</strong></p>
<p>असत्त्वं धर्मान्तरम् इत्य् अत्र हेतुं दर्शयति—</p>
<p><strong>युक्तेः शब्दान्तराच् च ॥</strong></p>
<p>मृत्-पिण्डस्य कम्बु-ग्रीवाद्य्-आकार-योगो घटोऽस्तीति व्यवहारस्य हेतुः । तद्-विरोधि-कपालाद्य्-अवस्थान्तर-योगस् तु घटो नास्तीति व्यवहारस्य । स्मृतिर् अप्य् एवम् एवाभिधत्ते—मृदि घटत्वं घटतः कपालिका कपालिकाच् चूर्ण-रजस् ततोऽणुर् इति । एतावतैव घटाद्य्-अभाव-व्यवहार-सिद्धेस् तद् अन्यः स न कल्प्यते, तत् न चोपलभ्यत इति युक्तिः । असच्-छब्दस्य पूर्वत्रोदाहृतत्वात् । ततोऽन्यः सच्-छब्दः । शब्दान्तरं सद् एव सौम्येदम् इति । एवं च युक्ति-सच्-छब्दाभ्याम् असत् सूक्ष्मम् इत्य् एवार्थः, न तु शश-विषाणादिवन् निरूपाख्यम् इति । उपमृदित-विशेषं जगत् परम-सूक्ष्मम् एव ब्रह्मणि विलीनं तदानीं सौक्ष्म्याद् असद् इत्य् उच्यते । तस्माद् उत्पत्तेः प्राग् अप्य् उपादान-वपुषा सत्त्वात् तद्-अभिन्नम् एवोपादेयम् इति सिद्धम् । यच् च नासद् उत्पद्यते असम्भवात्, नापि सत्-कारक-व्यापार-वैयर्थ्यात्, किन्तु अनिर्वाच्यम् एवेत्य् आह—तन् मन्दं सद् असद् विलक्षणताया दुरुपपादनत्वात् ॥१८॥</p>
<p><strong>र्प्च्-</strong> १०.८७.२५, १२.८.४३, ११.१२.१८।</p>
<p>**ह्द्स्- **१०.८७.३७।</p>
<p><strong>॥ २.१.१९ ॥</strong></p>
<p>अथ सत्-कार्य-वादे दृष्टान्तान् उदाहरति—</p>
<p><strong>पटवच् च ॥</strong></p>
<p>पटो यथा सूत्रात्मना पूर्वं सन्न् एव प्राप्तव्यतिषङ्ग-विशेषेभ्यः सूत्रेभ्योऽभिव्यज्यते । तथा सूक्ष्म-शक्तिमद् ब्रह्मात्मना पूर्वं सन्न् एव प्रपञ्चः सिसृक्षोस् तस्माद् इति । बट-बीज-दृष्टान्त-सङ्ग्रहाय च शब्दः ॥१९॥</p>
<p><strong>र्प्च्-</strong> ११.१२.१९, १०.१५.३६, ६.३.१२।</p>
<p><strong>ह्द्स्- <strong>६.३.१२, १०.१५.३५।</strong><br>
॥ २.१.२० ॥<br>
यथा च प्राणादिः ॥</strong></p>
<p>यथा प्राणापानादिः प्राणायामेन संयमितस् तद् अपि मुख्य-प्राण-मात्रतया सन्न् एव प्रवृत्ति-काले हृदयादि-स्थानानि मुख्ये भजति सति तस्मात् एव मुख्यात् स्वावस्थयाभिव्यज्यते, तथा प्रपञ्चोऽप्य् अमृदित-विशेषोऽपीतौ सूक्ष्म-शक्तिमति ब्रह्मणि तद्-आत्मना सन्न् एव सृष्टि-काले तस्मिन् सिसृक्षौ सति तस्मात् एव प्रधान-महद्-आदि-रूपः प्रादुर्भवति । उक्त-समुच्चयार्थश् च-शब्दः । असत्-कार्य-वादे तु दृष्टान्तो नास्ति । न हि बन्ध्या-पुत्रः क्वचिद् उत्पद्यमानो दृश्यते, वियत्-पुष्पं वा । तस्मात् एकम् एव जीव-प्रकृति-शक्तिमत् ब्रह्म जगद्-उपादानं, तद्-आत्मकम् उपादेयं चेति सिद्धम् । एवं कार्यावस्थत्वेऽप्य् अविचिन्त्यत्व-धर्म-योगाद् अप्रच्युत-पूर्वावस्थं चावतिष्ठते ।</p>
<blockquote>
<p>ओं नमो वासुदेवाय तस्मै भगवते सदा ।
व्यतिरिक्तं न यस्यास्ति व्यतिरिक्तोऽखिलस्य यः ॥ [वि।पु। १.१९.७८] इत्य् आदि स्मृतेः ॥२०॥</p>
</blockquote>
<p><strong>र्प्च्-</strong> ५.११.१४।</p>
<p>**ह्द्स्- **१०.८७.२९, १०.४६.४३।</p>
<blockquote>
<p>—ओ)०(ओ—</p>
</blockquote>
<h3 id="८-इतर-वयपदशधकरणम">८। इतर-व्यपदेशाधिकरणम्</h3>
<p><strong>॥ २.१.२१ ॥</strong></p>
<p>प्रकृतिश् च प्रतिज्ञेत्य् अस्मिन्न् अधिकरणे जगद् उपादानत्वं जगन् निमित्तत्वं ब्रह्मणो निरूपितम् । तत्राद्यम् उपक्षिप्तान् दोषान् परिहृत्य दृढीकृतं दृश्यते त्व् इत्य् आदिभिः । अथान्तिमं वाक्यान्तरात् प्रतीतम् अपि जीव-कर्तृत्व-पक्षं सण्दूष्य दृढीक्रियते । तथा हि कर्तारम् ईशम् इत्य् आदि श्रुतेर् ईश्वरो जगत्-कर्त्रेत्य् एके । जीवाद् भवन्ति भूतानीत्य् आदि श्रुतेर् अदृष्ट-योजज् जीवस् तत्-कर्तेति त्व् इतरे । तथेश्वरस्य तत्-कर्तृत्वेन् पूर्णतादि-विरोधापत्तेर् जीवस्यैव तद् इति वदन्ति । द्विविध-वाक्योपलम्भाद् अनिर्मयो वा स्याद् इत्य् एवं प्राप्ते—</p>
<p><strong>इतर-व्यपदेशाद् धिताकरणादि-दोष-प्रसक्तिः ॥</strong></p>
<p>इतरेषां केषाञ्चित् यो जीव-कर्तृत्व-व्यपदेश इतरस्य वा जीवस्य यो जगत्-कर्तृत्व-व्यपदेशः परैः कैश्चित् स्वीकृतस् तस्मात् इतर-व्यपदेशिनां विदुषां तत्-कर्तरि जीवे हिताकरणादीनां दोषाणां प्रसक्तिः स्यात् । हिताकरणम् अहित-करणं श्रमादिकं च दूषणं प्राप्नुयात् । न हि कश्चित् स्वाधीनो धीमान् स्वस्य बन्धनागारं निर्मिमाणः कौशेय-कीटवत् तत्र प्रविशेत् । न वा स्वयं स्वच्छः सन्नत्यनच्छं वपुर् अपेयात् । न च केनचित् जीवेन साध्यम् इदं प्रधान-महद्-अहं-वियत्-पवनादि-कार्यम् । तच्-चिन्तयापि श्रमानुभवात् । तस्मात् दुष्टो जीव-कर्तृत्व-वादः ईश्वरस्य तु तत्-कर्तुः पूर्णतादि-विरोधः परिहरिष्यते ॥२१॥</p>
<p>**र्प्च्- **७.९.३९, ३.२६.६-७।</p>
<p>**ह्द्स्- **११.४.२-४।</p>
<p>—ओ)०(ओ—</p>
<h3 id="९-अधकधकरणम">९। अधिकाधिकरणम्</h3>
<p><strong>॥ २.१.२२ ॥</strong></p>
<p>ननु ब्रह्मणोऽपि कार्याभिध्यान-तद्-अनुप्रवेशादि-श्रवणात् श्रम-हिताकरणादि-प्राप्तिः ? तत्राह—</p>
<p><strong>अधिकं तु भेद-निर्देशात् ॥</strong></p>
<p>शङ्का-च्छेदाय तु-शब्दः । जीवाद् अधिकं ब्रह्म उरु-शक्तिकत्वात् तस्मात् अत्युत्कृष्टम् । तत् कुतः ? शास्त्रेषु तथैव भेद-निर्देशात् । मुण्डकादौ—</p>
<blockquote>
<p>समाने वृक्षे पुरुषो निमग्नोऽ
न्<strong>ई</strong>शया शोचति मुह्यमानः ।
जुष्टं यदा पश्यत्य् अन्यम् ईशम्
अस्य महिमानम् इति वीत-शोकः ॥** **[मु।उ। ३.१.२]</p>
</blockquote>
<p>इति शोक-मोह-ग्रस्तात् जीवान् परमात्मनोऽखण्डितैश्वर्यादित्वेन भेदो निर्दिश्यते । स्मृतिषु च—</p>
<blockquote>
<p>द्वाव् इमौ पुरुषौ लोके क्षरश् चाक्षर एव च ।
क्षरः सर्वाणि भूतानि कूटस्थोऽक्षर उच्यते ॥
उत्तमः पुरुषस् त्व् अन्यः परमात्मेत्य् उदाहृतः ।
यो लोक-त्रयम् आविश्य बिभर्त्य् अव्यय ईश्वरः ॥ [गीता १५.१६-१७] इति ।
प्रधान-पुरुष-व्यक्त-कालानां परमं हि यत् ।
पश्यन्ति सूरयः शुद्धं तद् विष्णोः परमं पदम् ॥ [वि।पु। १.२.१६]
विष्णोः स्वरूपात् परतो हि तेऽन्ये
रूपं प्रधानं पुरुषश् च विप्र ।
तस्यैव तेन्ऽन्येन धृते वियुक्ते
रूपान्तरं तद् द्विज काल-सञ्ज्ञम् ॥ [वि।पु। १.२.२४] इति ।</p>
<p>एतद् ईशनम् ईशस्य प्रकृति-स्थोऽपि तद्-गुणैः ।
न युज्यते सदात्म-स्थैर् यथा बुद्धिस् तद्-आश्रया ॥ [भा।पु। १.११.३९] इति च ।</p>
</blockquote>
<p>एवम् आद्यासु तथैवासौ निर्दिष्टः । सम्भोग-प्राप्तिर् इत्य् आदिना प्राग् अप्य् एतद् अभिहितम् । तथा चाविचिन्त्योरु-शक्तिर् ईश्वरः स्व-सङ्कल्प-मात्रात् जगत् सृष्ट्वा तस्मिन् प्रविश्य विक्रीडति, जीर्णं च तत् संहरत्य् ऊर्णनाभिवद् इति, न पूर्वोक्त-दोष-गन्धः ।</p>
<p>ननु घटाकाशात् महाकाशस्येवैतज् जीवाद् ईश्वरस्याधिक्यम् इति चेत्, न । तद्वत् तस्य परिच्छेद-विषयत्वास्वीकारात् । न च जल-चन्द्रात् वियच्-चन्द्रस्येव तस्मात् तस्य तद् विभोर् निरूपस्य तस्य तद्वत् प्रतिबिम्बासम्भवात् । न च राज-पुत्रस्येवाप्त-दास-भ्रमस्यैकस्य ब्रह्मणो भ्रमात् जीवस्योत्कर्षापकर्षे सार्वज्ञ्य-श्रुति-विरोधात् ॥२२॥</p>
<blockquote>
<p><strong>र्प्च्-</strong> ५.११.१२-१४, १.३.३६, ११.११.६-७, ६.४.१९, ११.११.१-४, ११.२८.१६, ११.२४.७, १२.४.३१-३२, ३.२७.११-१२, ११.३.४१, ११.२८.३५, ११.५.२०, ११.२.३४, ११.१०.३०, _मन एव मनुष्याणां कारणं बन्ध-मोक्षयोः । बन्धये विषयासक्तं मुक्त्यै निर्विषयं स्मृतम् ॥ _(ब्रह्म-बिन्दूपनिषत् २), १२.५.६, ४.२९.७६।</p>
</blockquote>
<p><strong>ह्द्स्-</strong> ११.६.१५, ११.६.१७, १.११.३८।</p>
<p><strong>॥ २.१.२३ ॥<br>
अश्मादिवच् च तद्-अनुपपत्तिः ॥</strong></p>
<p>चेतनस्यापि जीवस्याश्मकाष्ठ-लोष्ट्रवद् अस्वातन्त्र्यात् स्वतः कर्तृत्वानुपपत्तिः । अन्तः प्रविष्टः शास्ता जनानाम् [तै।आ। ३.११.१०] इत्य् आदि श्रुतेः । ईश्वरः सर्व-भूतानां [गीता १८.६१] इत्य् आदि स्मृतेश् च ॥२३॥</p>
<p>**र्प्च्- **६.४.१८, ७.३.२७।</p>
<p><strong>ह्द्स्-</strong> १०.८७.३०।</p>
<p><strong>॥ २.१.२४ ॥<br>
उपसंहार-दर्शनान् नेति चेन् न क्षीरवद् धि ॥</strong></p>
<p>ननु नाशादिवद् अकर्तृत्वं जीवस्य तस्यैव कार्योपसंहार-दर्शनात् । स हि यत् कार्यम् आरभते तत् समापयतीति दृष्टम् । न चायं भ्रमः बाधकाभावात् । नन्व् अस्तु जीवः कर्ता स चेशाधीन इति चेत्, न । ईश्वरः खल्व् अनुपलभ्यमानोऽपि कल्प्यः स च प्रेरक इत् गौरवात् । तस्मात् जीवस्यैव कर्म-द्वारकं कर्तृत्वं, न त्व् ईशस्येति चेत्, न । कुतः ? क्षीरवद् धि । हि यतः जीवे कार्योपसंहारः क्षीरवत् प्रवर्तते । तृत्यान्तात् वतिः । तेन तुल्य-क्रिया एत् वतिः इति सूत्रात् । यथा,</p>
<blockquote>
<p>गवि दृश्यमानम् अपि क्षीरं प्राणाद् एव जायते ।
अन्नं रसादि-रूपेण प्राणः परिणमयत्य् असौ ॥ इति स्मृतेः,</p>
</blockquote>
<p>तथा जीवे दृश्यमाणोऽपि सोऽस्वातन्त्र्यात् परेशाद् एवेत्य् अर्थः । वक्ष्यति चैवं—परात् तु तत् श्रुतेः [वे।सू। २.३.३९] इति ॥२४॥</p>
<p>**र्प्च्- **१०.८५.४, १.१०.२४, १.५.६।</p>
<p><strong>ह्द्स्-</strong> १०.१६.४२।</p>
<p><strong>॥ २.१.२५ ॥</strong></p>
<p>न चानुपलब्धि-विरोध इत्य् आह—</p>
<p><strong>देवादिवद् इति लोके ॥</strong></p>
<p>षष्ठ्य्-अन्तादि वार्थे वतिः । अदृश्यमाणस्यापीन्द्रादेर् लोके वर्णनादि-कर्तृत्व-सिद्धेः । तथा चानुपलभ्यमानोऽपीश्वरो विश्व-कर्तेति ॥२५॥</p>
<p>**र्प्च्- **३.२३.११-१५, ९.६.३९-४०।</p>
<p><strong>ह्द्स्-</strong> १०.२.२८।</p>
<p><strong>॥ २.१.२६ ॥</strong></p>
<p>जीव-कर्तृत्व-पक्षे दोषान्तरम् आह—</p>
<p><strong>कृत्स्न-प्रसक्तिर् निरवयव-शब्द-व्याकोपो वा ॥</strong></p>
<p>जीव-कर्तृत्वादिना जीव-स्वरूपस्य निरंशत्वात् कृत्स्नस्य तस्य सर्वस्मिन् कार्ये प्रसक्तिर् वाच्या । न च सा शक्या वक्तुम् अगुल्यादिना तृणोत्तोलनादौ तद्-अननुभवात् । कृत्स्नेन स्वरूपेण प्रवृत्तिः खलु कृत्स्न-सामर्थ्यापेक्षां करोति । सा यथा गुरुतर-दृषद्-उत्थापने स्यात् न तथा त्र्णोत्थापने सामर्थ्यांशानुभवात् । न च स्वरूपांशस्य तत्र प्रसक्तिर् वाच्या । जीव-स्वरूपस्य निरंशत्वात् । स्वीकृते त्व् अंशे निरंशत्व-श्रुति-व्याकोपः, एषोऽणुर् आत्मा इत्य् आदि वाक्य-बाध इत्य् अर्थः । जीवान् भवन्ति भूतानि इत्य् आदि वाक्यं तु ब्रह्म-परमेवेत्य् उक्तं प्राक् । तस्मात् मन्दो जीव-कर्तृत्व-पक्षः ॥२६॥</p>
<p><strong>र्प्च्- —-<br>
ह्द्स्-</strong> ६.१६.८-९, ६.१६.२४।</p>
<blockquote>
<p>—ओ)०(ओ—</p>
</blockquote>
<h3 id="१०-शबद-मलधकरणम">१०। शब्द-मूलाधिकरणम्</h3>
<p><strong>॥ २.१.२७ ॥</strong></p>
<p>अथैतौ दोषौ ब्रह्म-कर्तृत्व-पक्षे स्यातां न वेति वीक्षायां सर्वेषु कार्येषु कृत्स्नेन स्वरूपेण चेत् प्रवर्तते, तर्हि तृणोदञ्चनादौ कृत्स्नस्य प्रसक्तिर् न च सा सम्भवेद् अंशेन तत् सिद्धेः । क्वचिद् अंशेन चेत् प्रवर्तते, तर्हि निष्कलं निष्क्रियम् इत्य् आदि-श्रुति-व्याकोपापत्तिर् अतः स्याताम् इति प्राप्ते—</p>
<p><strong>श्रुतेस् तु शब्द-मूलत्वात् ॥</strong></p>
<p>शङ्का-च्छेदाय तु-शब्दः । उपसंहार-सूत्रान् नेत्य् अनुवर्तते । ब्रह्म-कर्तृत्व-पक्षे लोक-दृष्टा दोषा न स्युः । कुतः ? श्रुतेः । अलौकिकम् अचिन्त्यं ज्ञानात्मकम् अपि मूर्तं ज्ञानवच् चैकम् एव बहुधावभातं च, निरंशम् अपि सांशं च, मितम् अप्य् अमितं च, सर्व-कर्तृ निर्विकारं च ब्रह्म इति श्रवणाद् एवेत्य् अर्थः । तथा हि—बृहच् च तद्-दिव्यम् अचिन्त्य-रूपम् इति मुण्डके अलौकिकत्वादि श्रुतम् । तम् एकं गोविन्दं सच्-चिद्-आनन्द-विग्रहम् [गो।ता।उ। १.३३], बर्हापीडाभिरामाय रामयाकुण्ठ-मेधसे [गो।ता।उ। १.३६], एकोऽपि सन् बहुधा यो विभाति [गो।ता।उ। १.१९] इति गोपालोपनिषदि ज्ञानात्मकत्वाद् इति । अमात्रोऽनन्त-मात्रश् च द्वैतस्योपशमः शिवः इति माण्डूक्योपनिषदि निरंशत्वेऽपि सांशत्वम् । आसीनो दूरं व्रजति शयानो याति सर्वतः [क।उ। १.२.२१] इति काठके मितत्वेऽप्य् अमितत्वं च । द्याव्-आभूमी जनयन् देव एकः [श्वे।उ। ३.३], एष देवो विश्व-कर्मा महात्मा [श्वे।उ। ४.१७], स विश्व-कृद् विश्व-विद् आत्म-योनिर् [श्वे।उ। ६.१६], निष्कलं निष्क्रियं शान्तं निरवद्यं निरञ्जनम् [श्वे।उ। ६.१९] इति श्वेताश्वतर-श्रुतौ सर्व-कर्तृत्वेऽपि निर्विकारत्वं चेत्य् एतत् सर्वं श्रुत्य्-अनुसारेणैव स्वीकार्यं, न तु केवलया युक्त्या प्रतिविधेयम् इति ।</p>
<p>ननु श्रुत्यापि बाधितार्थकं कथं बोधनीयम् ? तत्राह—शब्देति । अविचिन्त्यार्थस्य शब्दैक-प्रमाणत्वाद् इत्य् अर्थः । तादृशे मणि-मन्त्रादौ दृष्टं ह्य् एतत् प्रकृते कैमुत्यम् आपादयति । इदम् अत्र निष्कृष्टम् । प्रत्यक्षानुमान-शब्दाः प्रमाणानि भवन्ति । प्रत्यक्षं तावत् व्यभिचारि दृष्टं माया-मुण्डावलोके चैत्रस्येदं मुण्डम् इत्य् आदौ । वृष्ट्या तत्-काल-निर्वापित-वह्नौ चिरम् अधिक-द्वित्वर-धूमे पर्वते वह्निमान् धूमाद् इत्य् अनुमानं च । आप्त-वाक्य-लक्षणः शब्दस् तु न क्वापि व्यभिचरति हिमालये हिमं, रत्नालये रत्नम् इत्य् आदिः । स हि तद्-अनुग्राही तन्-निरपेक्षस् तद्-अवगम्ये साधकतमश् च । दृष्ट-चर-माया-मुण्डस्य पुंसो भ्रान्त्या सत्येऽप्य् अविश्वस्ते तद् एवेदम् इत्य् आकाश-वाण्य्-आदौ । “अरे शीतार्ताः पान्था मास्मिन् वह्निं सम्भावयत दृष्टम् अस्माभिः स इदानीं वृष्ट्यैव निर्वाणः । किन्त्व् अमुष्मिन् धूमोद्गारिणि गिरौ स दृश्यते” इत्य् आदौ च तद्-उभयानुग्राहिता । मणि-कण्ठस् त्वम् असीत्य् आदौ तन्-निरपेक्षता, तद्-अवगम्ये ग्रह-चेष्टादौ साधकतमता चेति शब्दस्य सर्वतः श्रैष्ठ्ये स्थिते ब्रह्म-बोधकस् तु श्रुति-शब्द एव । नावेदविन् मनुते तं बृहन्तम् इत्य् आदि श्रवणात् । स्वतः-सिद्धत्वेन निर्दोषत्वाच् चेति ॥२७॥</p>
<p><strong>र्प्च्-</strong> २.६.१७-१८, १.८.१५, ६.९.३१, ६.९.३३, १०.८७.२४।</p>
<p><strong>ह्द्स्-</strong> ३.१२.४७, २.५.१५ (<em>नारायण-परो वेदः</em>), २.१०.३६, ६.१६.५१</p>
<p><strong>॥ २.१.२८ ॥</strong></p>
<p>उक्तम् अर्थं दृष्टान्तेन ग्राहयति—</p>
<p><strong>आत्मनि चैवं विचित्राश् च हि ॥</strong></p>
<p>यथा कल्प-द्रुम-चिन्तामण्य्-आदेर् ईश्वर-विभूति-भूतस्याचिन्त्य-शक्ति-मात्र-सिद्धा हस्त्य्-अश्वादयो विचित्राः सृष्टयो भवन्तीति शब्दात् प्रतीत्य श्रद्धीयते एवम् आत्मनश् च सर्वेश्वरस्य विष्णोर् देव-नर-तिर्यग्-आदयस् तास् तथाभूता भवेयुर् इति तस्माद् एव श्रद्धेयम् । अचिन्त्य-वस्तु-स्वभावस्य तद्-एक-गम्यत्वात् तत्र यथा कृत्स्नेन स्वरूपेण सृज्यन्ते स्वरूपांशेन वा व्यवस्थया वेति युक्तेर् नावकाशस् तथा प्रकृतेऽपीति । तस्मात् यथा-श्रुतम् एव स्वीकार्यम् । सप्तम्य्-अन्त-निर्देशः कार्याधारत्व-विवक्षया । दार्ष्टान्तिके कैमुत्य-द्योतनाय परश् च शब्दः । हि-शब्देन पुराणादि-प्रसिद्धिः सूच्यते । तस्मात् ब्रह्म-कर्तृत्व-पक्षः श्रेयान् ॥२८॥</p>
<p><strong>र्प्च्-</strong> ६.४.२६-२७, ८.३.९,</p>
<p><strong>ह्द्स्-</strong> ४.९.१६।</p>
<p><strong>॥ २.१.२९ ॥</strong></p>
<p>स एव उपादेय इत्य् आह—</p>
<p><strong>स्व-पक्षे दोषाच् च ॥</strong></p>
<p>स्वस्य तव जीव-कर्तृत्वादिनः पक्षे कृत्स्न-प्रसक्त्य्-आदेर् दोषस्य सत्त्वात् ब्रह्म-कर्तृत्व-पक्षे तस्य निरस्तत्वात् ॥२९॥</p>
<p><strong>र्प्च्-</strong> —-</p>
<p><strong>ह्द्स्-</strong> ६.४.३०।</p>
<blockquote>
<p>—ओ)०(ओ—</p>
</blockquote>
<h3 id="११-सरवपतधकरणम">११। सर्वोपेताधिकरणम्</h3>
<p><strong>॥ २.१.३० ॥</strong></p>
<p>अथ विधान्तरैर् आशङ्क्य समादधति आवैषम्याधिकरणम् । ब्रह्मणः कर्तृत्वं युज्यते न वेति संशये सत्यं ज्ञानम् अनन्तं ब्रह्म, सद् एव सोम्येदम् अग्र आसीत् आत्मा वा इदम् [छा।उ। ६.२.२] इत्य् आदिषु शक्त्य्-अश्रवणात् न युज्यते । शक्तिमान् एव हि तक्षादिर् विचित्र-कार्याय क्षमो वीक्ष्यते नाशक्तिमान् इति प्राप्ते—</p>
<p><strong>सर्वोपेता च तद्-दर्शनात् ॥</strong></p>
<p>च-शब्दोऽवधारणे । सर्वासां शक्तीनाम् उपेता प्राप्तासाव् आत्मा । तृच् प्रत्ययः । सर्व-शक्ति-विशिष्ट एव परमात्मा । कुतः ? तद्-दर्शनात् । देवात्म-शक्तिं स्व-गुणैर् निगूढां [श्वे।उ। १.३], य एकोऽवर्णो बहुधा शक्ति-योगात् [श्वे।उ। ४.१], परास्य शक्तिर् विविधैव श्रूयते [श्वे।उ। ६.८] इत्य् आदि श्रुतिषु तथा-दर्शनात् । विष्णु-शक्तिः परा प्रोक्ता इत्य् आदिका स्मृतिस् तूक्ता । अचिन्त्याश् चैताः । अपाणि-पादोऽहम् अचिन्त्य-शक्तिः, आत्मेश्वरोऽतर्क्य-सहस्र-शक्तिः इत्य् आदि स्मृतिभ्यः । तथा चाविचिन्त्य-शक्ति-योगात् ब्रह्मणः कर्तृत्वं युज्यत एवेति । सत्यम् इत्य् आदिषु स्वरूपं परामृष्टम् । देवात्मेत्य् आदिषु तु तस्य शक्तय इति । तस्माद् शक्तिमद् एव ब्रह्म-स्वरूपम् । अत एव तत्र तत्र सोऽकामयत इत्य् आदिना तद् ऐक्षत इत्य् आदिना च तस्यैव सङ्कल्पादयो निरूपिताः । उभयेषां वाक्यानां प्रामाण्येऽविशेषः श्रुतित्वाविशेषात् ॥३०॥</p>
<p><strong>र्प्च्-</strong> १०.१६.३६, ११.३.३८, ६.४.२३।</p>
<p><strong>ह्द्स्-</strong> ३.३३.३, ३.२.२१, २.४.१०।</p>
<blockquote>
<p>—ओ)०(ओ—</p>
</blockquote>
<h3 id="१२-वकरणतवधकरणम">१२। विकरणत्वाधिकरणम्</h3>
<p><strong>॥ २.१.३१ ॥</strong></p>
<p>पुनर् आशङ्क्य समाधत्ते । कर्तृत्वं ब्रह्मणो न सम्भवत्य् अनिन्द्रियत्वात् । शक्तिमन्तोऽपि देवादयः सेन्द्रिया एव तत्-तत्-कार्य-क्षमा विज्ञायन्ते । ब्रह्म त्व् अनिन्द्रियं कथं विश्व-कार्याय क्षमं स्यात् ? श्रुतिश् च श्वेताश्वतरैः पठिता तस्येन्द्रिय-शून्यत्वम् आह—</p>
<blockquote>
<p>अपाणि-पादो जवनो ग्रहीता
पश्यत्य् अचक्षुः स शृणोत्य् अकर्णः ।
स वेत्ति वेद्यं न च तस्यास्ति वेत्ता
तम् आहुर् अग्र्यं पुरुषं महान्तम् ॥ [श्वे।उ। ३.१९ ॥ इति ।</p>
</blockquote>
<p>एवं प्राप्ते ब्रवीति—</p>
<p><strong>विकरणत्वान् नेति चेत् तद् उक्तम् ॥</strong></p>
<p>अनिन्द्रियत्वात् ब्रह्मणः कर्तृत्वं नेति यद् उच्यते तद् उक्तम् उत्तरत्र स्वाभाविक-पर-शक्तिकतां दर्शयन्त्या श्रुत्यैव तत् समाहितम् इत्य् अर्थः । तथा हि तैर् एव पठ्यते—</p>
<blockquote>
<p>तम् ईश्वराणां परमं महेश्वरं
तं देवतानां परमं च दैवतम् ।
पतिं पतीनां परमं परस्ताद्
विदाम देवं भुवनेशम् ईड्यम् ॥
न तस्य कार्यं करणं च विद्यते
न तत्-समश् चाभ्यधिकश् च दृश्यते ।
परास्य शक्तिर् विविधैव श्रूयते
स्वाभाविकी ज्ञान-बल-क्रिया च ॥
न तस्य कश्चित् पतिर् अस्ति लोके
न चेशिता नैव च तस्य लिङ्गम् ।
स कारणं करणाधिपाधिपो
न चास्य कश्चिज् जनिता न चाधिपः ॥ [श्वे।उ। ६.७-९ ॥ इति ।</p>
</blockquote>
<p>अपाणीत्य् आदिना पाण्य्-आदि-वर्जितोऽप्य् असौ महा-पुरुषो ग्रहणादि-कार्य-भाग् भवतीत्य् उक्तं प्राक् । तत्र सन्दिहानान् प्रति पुनर् आह तम् इति । पुरुष-मात्र-नियन्तृत्वात् महा-पुरुषत्वं सिद्धम् । कार्यं प्राकृतं करणं च शब्दाद् वपुस् तस्य नास्ति । पर-शक्ति-मयं तु तत् तद् अस्त्य् एव । सा च शक्तिः स्वाभाविकी स्वरूपानुबन्धिन्य् एतेनास्य ज्ञान-बल-क्रिया च तथा । ईदृश-गुण-विरहान् न कोऽपि तस्य समः । अधिकस् तु नास्त्य् एवेत्य् आह न तस्य कश्चिद् इति । तथा च प्राकृत-करण-विरहेऽपि स्वरूपानुबन्धि-करणमत्त्वाद् अनुपपन्नं न वृत्तीनां नियमः प्रतिषिध्यते ।</p>
<blockquote>
<p>सर्वतः पाणि-पादं तत् सर्वतोऽक्षि-शिरो-मुखम् ।
सर्वतः श्रुतिमल् लोके सर्वम् आवृत्य तिष्ठति ॥ [श्वे।उ। ३.१६ ॥ इति तैर् एव पठितत्वात् ।</p>
</blockquote>
<p>अङ्गानि यस्य सकलेन्द्रिय-वृत्तिमन्ति इति स्मरणाच् च । दृष्टं चेत्थं वन्य-भोजनावसरे । एतत्-पक्षे तस्य न किञ्चित् कार्यं साध्यम् अस्ति पूर्णत्वात् । अतः करुणं विधानं च न समानम् अन्यत् ॥३१॥</p>
<p><strong>र्प्च्-</strong> १०.१३.६, १०.४३.१४, १०.५०.३४, १०.५०.४१, १०.३३.३, १०.८०.८।</p>
<p><strong>ह्द्स्-</strong> १०.८७.२८।</p>
<blockquote>
<p>—ओ)०(ओ—</p>
</blockquote>
<p><strong>॥ २.१.३२ ॥</strong></p>
<p>सृष्टौ ब्रह्मणः प्रवृत्तिर् उपयुक्ता न वेति विषये पूर्व-पक्षम् आह—</p>
<p><strong>न प्रयोजनवत्वात् ॥</strong></p>
<p>पूर्वतो नेत्य् अनुवर्तते । निषेधार्थकेन न शब्देन समासात् नात्र न लोपः । प्रवृत्तिर् नोपयुज्यते । कुतः ? तस्य पूर्णस्य प्रयोजनाभावात् । स्वार्था परार्था च प्रवृत्तिर् लोके दृष्टा । तत्र नाद्या सम्भवति पूर्ण-कामत्व-श्रुति-विरोधात् । नाप्य् अन्त्या समर्थो हि परानुग्रहाय प्रवर्तते न तु जन्म-मरणादि-विविध-यातना-समर्पणाय । ऋते प्रयोजनात् प्रवृत्तौ त्व् अप्रेक्ष्य-कारितापत्तिस् ततः सर्वज्ञ-श्रुति-व्याकोपः । तस्मान् नोपयुक्ता प्रवृत्तिर् इति ॥३२॥</p>
<p><strong>र्प्च्-</strong> —-</p>
<p><strong>ह्द्स्-</strong> ६.१७.२२।</p>
<blockquote>
<p>—ओ)०(ओ—</p>
</blockquote>
<h3 id="१३-लल-कवलयधकरणम">१३। लीला-कैवल्याधिकरणम्</h3>
<p><strong>॥ २.१.३३ ॥</strong></p>
<p>एवं प्राप्ते समाधत्ते—</p>
<p>**लोकवत् तु लीला-कैवल्यम् ॥ **</p>
<p>शङ्का-च्छेदाय तु-शब्दः । परिपूर्णस्यापि विचित्र-सृष्टौ प्रवृत्तिर् लीलैव केवला न तु स्व-फलानुसन्धि-पूर्विका । अत्र दृष्टान्तो लोकेति । षष्ठ्य्-अन्तात् वतिः । लोकस्य सुखोन्मत्तस्य यथा सुखोद्रेकात् फल-निरपेक्षा नृत्यादि-लीला दृश्यते तथेश्वरस्य । तस्मात् स्वरूपानन्द-स्वाभाविक्येन लीला । देवस्यैव स्वभावोऽयम् आत्म-कामस्य का स्पृहा इति मण्डूक-श्रुतेः ।</p>
<blockquote>
<p>सृष्ट्य्-आदिकं हरिर् नैव प्रयोजनम् अपेक्ष्य तु ।
कुरुते केवलानन्दाद् यथा मत्तस्य नर्तनम् ॥
पूर्णानन्दस्य तस्येह प्रयोजन-मतिः कुतः ।</p>
</blockquote>
<p>मुक्ता अव्याप्त-कामाः स्युः किम् उतास्य् अखिलात्मनः ॥ इति स्मरणात् ।</p>
<p>न चात्र दृष्टान्तेनासार्वज्ञ्यं प्रसक्तम् । विना फलानुसन्धिम् आनन्दोद्रेकेण लीलायत इत्य् एतावत् स्वीकारात् । उच्छ्वास-प्रश्वास-दृष्टान्तेऽपि सुषुप्त्य्-आदौ तद्-आपत्तेः । राज-दृष्टान्तस् तु तत्-तत्-क्रीडा-सम्भूतस्य सुखस्य फलत्वान् नोपात्तः ॥३३॥</p>
<p><strong>र्प्च्-</strong> ८.२२.२०, ११.२९.७, १०.२.३९, १.९.२९, ६.९.३९, ३.७.२-३, ३.७.९, ३.५.२४, ११.३.३, ३.७.१४, २.१०.४४।</p>
<p>**ह्द्स्- **३.७.२-३, १०.१४.२१।</p>
<p>—ओ)०(ओ—</p>
<h3 id="१४-वषमय-नरघणयधकरणम">१४। वैषम्य-नैर्घृण्याधिकरणम्</h3>
<p><strong>॥ २.१.३४ ॥</strong></p>
<p>पुनर् आशङ्क्य परिहरति । ब्रह्म-कर्तृत्व-वादोऽसमञ्जसः समञ्जसो वेति वीक्षायां सुख-दुःख-भाजो देव-मनुष्यादीन् सृजति ब्रह्मणि वैषम्याद्यापत्तेर् असमञ्जसः । ततश् च निर्दोषतावादि-श्रुत्य्-उपरोधापत्तिर् इति प्राप्ते –</p>
<p><strong>वैषम्य-नैर्घृण्ये न सापेक्षत्वात् तथा हि दर्शयति ॥</strong></p>
<p>ब्रह्मणि कर्तरि वैषम्यं नैर्घृण्यं च दोषो न । कुतः ? सापेक्षत्वात् । स्रष्टुः कर्मापेक्षित्वात् । प्रमाणम् आह तथा हीति । एष एव साधु-कर्म कारयति तं यमेभ्यो लोकेभ्य उन्निनीषते । एष एवासाधु कर्म कारयति तं यम् अधो निनीयते ॥ इति बृहद्-आरण्यक-श्रुतिः । क्षेत्रज्ञानां देवादि-भाव-प्राप्तिम् ईश्वर-निमित्तां दर्शयन्ती मध्ये कर्म परामृत्शतीत्य् अर्थः ॥३४॥</p>
<p><strong>र्प्च्-</strong> १०.४६.२८, ८.२३.६, १०.३८.२१, १०.७२.६।</p>
<p>**ह्द्स्- **१०.२४.१३, १०.२४.१७।</p>
<blockquote>
<p>—ओ)०(ओ—</p>
</blockquote>
<h3 id="१५-न-करमवभगधकरणम">१५। न कर्माविभागाधिकरणम्</h3>
<p><strong>॥ २.१.३५ ॥<br>
न कर्माविभागाद् इति चेन् नानादित्वात् ॥</strong></p>
<p>ननु कर्मणा वैषम्यादि-परिहारो न स्यात् । कुतः ? कर्माविभागात् । सद् एव सौम्येदम् इत्य् आदिषु प्राक् सृष्टेर् ब्रह्म-विभक्तस्य कर्मणोऽप्रत्टेर् इति चेत्, न । कुतः ? कर्मणः क्षेत्रज्ञानां च ब्रह्म-वदनादित्व-स्वीकारात् । पूर्व-पूर्व-कर्मानुसारेणोत्तरोत्तर-कर्मणि प्रवर्तनात् न किञ्चिद् दूषणम् । स्मृतिश् च—</p>
<blockquote>
<p>पुण्य-पापादिकं विष्णुः कारयेत् पूर्व-कर्मणा ।
अनादित्वात् कर्मणश् च न विरोधः कथञ्चन ॥ इति ।</p>
</blockquote>
<p>कर्मणोऽनादित्वेनानवस्था तु न दोषः प्रामानिकत्वात् । न च कर्म-सापेक्षत्वेनेश्वरस्यास्वातन्त्र्यम् । द्रव्यं कर्म च कालश् चेत्य् आदिना कर्मादि-सत्तायास् तद्-अधीनत्व-स्मरणात् । न च घट्ट-कुड्यां प्रभातम् इति वाच्यम् । अनादि-जीव-स्वभावानुसारेण हि कर्म कारयति स्वभावम् अन्यथा-कर्तुं समर्थोऽपि कस्यापि न करोतीत्य् अविषमो भण्यते ॥३५॥</p>
<p><strong>र्प्च्-</strong> ३.२६.१९, ३.५.२३, ३.९.४२।</p>
<p><strong>ह्द्स्-</strong> २.५.१७-१८, २.५.२०-२१।</p>
<blockquote>
<p>—ओ)०(ओ—</p>
</blockquote>
<h3 id="१६-भकत-पकष-पतधकरणम">१६। भक्त-पक्ष-पाताधिकरणम्</h3>
<p><strong>॥ २.१.३६ ॥</strong></p>
<p>वैषम्यादिकं ब्रह्मणि परिहृतम् । भक्त-पक्षपात-रूपं तद् इदानीं तस्मिन्न् अङ्गीकरोति। भक्त-संरक्षणं तद्-वासना-निवारणी च परस्मिन् वैषम्यं न वेति विषये तद्-रक्षणादेर् अपि कर्म-सापेक्षत्वात् न स्याद् इति प्राप्ते—</p>
<p><strong>उपपद्यते चाभ्युपलभ्यते च ॥</strong></p>
<p>भक्त-वत्सलस्यास्य प्रभोस् तत्-पक्षपातो वैषम्यम् एव तद् उपपद्यते सिध्यति । तद्-रक्षणादेः स्वरूप-शक्ति-वृत्ति-भूत-भक्ति-सापेक्षत्वात् । न च निर्दोषता-वादि-वाक्य-व्याकोपः । तद्-रूपस्य वैषम्यस्य गुणत्वेन स्तूयमानत्वात् । गुण-वृन्दम् अञ्जनम् इदम् इत्य् अपि श्रुतिर् आह । यद् विना सर्वे गुणा जनेभ्योऽरोचमानाः प्रवर्तका न स्युः । उपलभ्यते चैतत् श्रुतिषु च । यम् एवैष वृणुते तेन लभ्यस् तस्यैव आत्मा विवृणुते तनुं स्वाम् [क।उ। १.२.२२] इत्य् आद्याः श्रुतयः । प्रियो हि ज्ञानिनोऽत्यर्थम् अहं स च मम प्रियः [गीता ७.१४],</p>
<blockquote>
<p>समोऽहं सर्व-भूतेषु न मे द्वेष्योऽस्ति न प्रियः ।
ये भजन्ति तु मां भक्त्या मयि ते तेषु चाप्य् अहम् ॥** **
अपि** **चेत् सुदुराचारो भजते माम् अनन्य-भाक् ।
साधुर् एव स मन्तव्यः सम्यग् व्यवसितो हि सः ॥
क्षिप्रं भवति धर्मात्मा शश्वच्-छान्तिं निगच्छति ।
कौन्तेय प्रतिजानीहि न मे भक्तः प्रणश्यति ॥ [गीता ९.२९-३१]</p>
</blockquote>
<p>इत्य् आद्याः स्मृतयश् च ॥३६॥</p>
<p><strong>र्प्च्-</strong> ३.६.३, २.१०.१२, २.५.१४।</p>
<p><strong>ह्द्स्-</strong> ९.४.६३-६४, ९.४.६६, ९.४.६८।</p>
<blockquote>
<p>—ओ)०(ओ—</p>
</blockquote>
<h3 id="१७-सरव-धरमपपततय-अधकरणम">१७। सर्व-धर्मोपपत्त्य्-अधिकरणम्</h3>
<h3 id="-२१३७-">॥ २.१.३७ ॥</h3>
<p><strong>सर्व-धर्मोपपत्तेश् च ॥</strong></p>
<p>अविचिन्त्य-स्वरूपे सर्वेश्वरे सर्वेषां विरुद्दानाम् अविरुद्दानां च धर्माणाम् उपपत्तेः सिद्धेश् च भक्त-पक्ष-पातोऽपि गुणः सुज्ञैर् आस्थेय एव । यथा ज्ञानात्मको ज्ञानवान् । स्यामश् चैवम् अविषमो भक्त-प्रेयान् इत्य् आदयो मिथो विरुद्धाः क्षान्त्य्-आर्जवादयो ऽविरुद्धाश् च परस्मिन्न् एव सन्ति । स्मृतिश् च—</p>
<blockquote>
<p>ऐश्वर्य-योगात् भगवान् विरुद्धार्थोऽभिधीयते ।
तथापि दोषाः परमे नैवाहार्याः कथञ्चन ॥
गुणा विरुद्धा अप्य् एते समाहार्याः समन्ततः ॥ [कू।पु।] इति ।</p>
</blockquote>
<p>तथा चाविषमोऽपि हरिर् भक्त-सुहृद् इति सिद्धम् ॥३७॥</p>
<p><strong>र्प्च्-</strong> ८.२३.६, १०.३८.२१, १०.४६.२८, १०.७२.६, १२.८.४३, १०.१६.३९, १०.१६.३६।</p>
<p><strong>ह्द्स्-</strong> ८.१७.९, १०.१६.३३-३४।</p>
<p>॥ इति श्रीमद्-ब्रह्म-सूत्र-भाष्ये द्वितीयाध्यायस्य प्रथमः पादः ॥</p>
<p>॥ २.१ ॥</p>
<p>—ओ)०(ओ—</p>
<p>(२.२)</p>
<h2 id="दवतयऽधयय-दवतय-पद">द्वितीयोऽध्यायः, द्वितीयः पादः</h2>
<p>कृष्ण-द्वैपायनं नौमि यः साङ्ख्याद्य्-उक्ति-कण्टकान् ।</p>
<p>छित्त्वा युक्त्य्-असिना विश्वं कृष्ण-क्रीडा-स्थलं व्यधात् ॥</p>
<h3 id="१-रचननपपततय-अधकरणम">१। रचनानुपपत्त्य्-अधिकरणम्</h3>
<p><strong>॥ २.२.१ ॥</strong></p>
<p>स्व-पक्षे परैर् उद्भाविता दोषा निरस्ता प्रथमे पादे । द्वितीये तु पर-पक्षा दूष्यन्ते । इतरथा वैदिकं वर्त्म विहाय तेषु जानानां प्रवृत्तिः स्याद् अनर्थं च ते समीयुः । तत्र तावत् साङ्ख्यानां मतं निरस्यते । साङ्ख्याचार्यः कपिलस् तत्त्वानि सञ्जग्राह । सत्त्व-रजस्-तमसां साम्यावस्था प्रकृतिः प्रकृतेर् महान् महतोऽहङ्कारः, अहङ्कारात् पञ्च-तन्मात्राणि उभयम् इन्द्रियं स्थूल-भूतानि, पुरुष इति पञ्चविंशतिर् गुण इति । साम्येनावस्थितानि सत्त्वादीनि प्रकृतिः । तानि च सुख-दुःख-मोहात्मकानि क्रमाद् बोध्यानि । तत्-कार्ये जगति सुखादि-रूपत्व-वर्णनात् । तथा हि तरुणी रत्या पत्युः सुखदेति सात्त्विकी भवति, मानेन दुःखदेति राजसी विरहेणमोहदेति तामसी चेत्य् एवं सर्वे भावाद् द्रष्टव्याः । उभयम् इन्द्रियम् इति । दश बाहेन्द्रियाण्य् एकम् अन्तर्-इन्द्रियं मन इत्य् एकादशेत्य् अर्थः । नित्या विभ्वी च प्रकृतिः । मूले मूलाभावाद् अमूलं मूलम् । न परिच्छिन्नं सर्वोपादानम् । सर्वत्र कार्य-दर्शनात् विभुत्वम् इति सूत्रेभ्यः । महद्-अहङ्कार-पञ्च-तन्मात्राणि सप्त प्रकृति-विकृतयः, अहम्-आदेः प्रकृतयः, प्रधानादेस् तु विकृतय इति । एकादशेन्द्रियाणि पञ्च-भूतानि चेति षोडश विकृतय एव । पुरुषस् तु निष्परिमाणत्वान् न कस्यापि प्रकृतिर् न च विकृतिर् इति । एवम् एवेश्वर-कृष्णश् चाह—</p>
<blockquote>
<p>मूल-प्रकृतिर् अविकृतिर् महद्-आद्याः प्रकृति-विकृतयः सप्त ।
षोडशकश् च विकारो न प्रकृतिर् न विकृतिः पुरुषः ॥ इति ।</p>
</blockquote>
<p>सा खलु प्रकृतिर् नित्य-विकारा स्वयम् अचेतनाप्य् अनेक-चेतनाप्य् अनेक-चेतन-भोगापवर्ग-हेतुर् अत्यन्तातीन्द्रियापि तत्-कार्येणानुमीयते । एकैव विषम-गुणा सती परिणाम-शक्त्या महद्-आदि-विचित्र-रचनं जगत् प्रसूते इति जगन्-निमितोपादान-भूता सेति । पुरुषस् तु निष्क्रियो निर्गुणो विभुश् चित्-प्रतिकायं भिनः सङ्घात-परार्थाद् अनुमेयश् च सः । विकार-क्रिययोर् विरहात् कर्तृत्व-भोक्तृत्वयोर् विरहः । एवं स्थिते प्रकृति-पुरुषयोस् तत्त्वे सन्निधि-मात्रात् तयोर् मिथो धर्म-विनिमयः प्रकृतौ चैतन्यस्य पुरुषे तु कर्तृत्व-भोक्तृत्वयोर् अध्यासो भवति । इत्थम् अविवेकात् भोगो विवेकात् तु अपवर्गः । प्रकृत्य्-औदासीन्य-वपुर् इत्य् एवम् आदीन् अर्थान् सोपपत्तिकैः सूत्रैर् निबबन्ध । अस्यां प्रक्रियायां प्रत्यक्षानुमानागमान् प्रमाणानि मेने । त्रिविधं प्रमाणं तत्-सिद्धौ सर्व-सिद्धेर् नाधिक्य-सिद्धिर् इति । तत्र प्रत्यक्षागम-सिद्धेष्व् अर्थेषु नातीव विसंवादः । यत् तु परिमाणात् समन्वयात् । शक्तितश् चेत्य् आदि सूत्रैः प्रधानं जगत्-कारण्णम् अनिमितं तन्-निरस्यं भवति । तेनैव सर्व-तन्-मत-निरासात् । तत्र प्रधानं जगन्-निमित्तोपादानं भवेत् न वेति संशये प्रधानम् एव तथा जगतः सात्त्विकादि-रूपत्वात् प्रधानस्यैव सत्त्वादि-रूपस्य तद्-उपादानत्वेनानुमानात् । घटादि-कार्यस्योपादानं खलु तत्-सजातीयं मृद्-आद्य् एवं दृष्टम् । फलति वृक्षश् चलति जलम् इतिवत् जडस्यापि तस्य कर्तृत्वं च । तस्मात् प्रधानम् एव जगद्-उपादानं जगत्-कर्तृ चेत्य् एवं प्राप्ते—</p>
<p><strong>रचनानुपपत्तेश् च नानुमानम् ॥</strong></p>
<p>अनुमीयते जगद्-धेतुतयेत्य् अनुमानं जडं प्रधानम् । तन् न जगद् उपादानं, न च तन्-निमित्तम् । कुतः ? रचनेति । विचित-जगद्-रचनायाश् चेतनानधिष्ठितेन जडेन तेनासिद्धेर् इत्य् अर्थः । न खलु चेतनानधिष्टितैर् इष्टकादिभिः प्रसादादि-रचना सिद्धा लोके । च-शब्देनान्वयानुपपत्तिः समुच्चिता । न हि बाह्या घटादयः सुखादि-रूपतयान्विताः । सुखादीनाम् आन्तरत्वात् घटादीनां सुखादि-हेतुत्वात् । तद्-रूपत्वाप्रतीतेश् च ॥१॥</p>
<p><strong>र्प्च्-</strong> ११.२४.२-६।</p>
<p><strong>ह्द्स्-</strong> १०.२.२८</p>
<p><strong>॥ २.२.२ ॥<br>
प्रवृत्तेश् च ॥</strong></p>
<p>जडस्य चेतनाधिष्ठितत्वे सतीति शेषः । यस्मिन्न् अधिष्ठातरि सति जडं प्रवर्तते तस्यैव सा प्रवृतिर् इति निश्चितं रथ-सूतादौ । इत्थं च फलतीत्य् आदिकं प्रत्युक्तम् । तत्रापि चेतनाधिष्ठितत्वात् तच् चान्तर्यामि-ब्राह्मणात् । एतत् परत्र स्फुटीभावि । चोऽवधरणे । अहं करोमीति चेतनस्यैव प्रवृत्ति-दर्शनात् जडस्य कर्तृत्वं नेति वा ।</p>
<p>ननु प्रकृति-पुरुषयोः सन्निधि-मात्रेण मिथो धर्माध्यासात् जगद्-रचनोपपत्तिर् इति चेद् उच्यते अध्यास-हेतुः सन्निधिः किं तयोः सद्-भावः किं वा प्रकृति-पुरुष-गतः कश्चिद् विकार इति । नाद्यः मुक्तानाम् अप्य् अध्यास-प्रसङ्गात् । अन्त्योऽपि न तावत् प्रकृति-गतो विकारः अध्यास-कार्यतयाभिमतस्य तस्याध्यास-हेतुत्वायोगात्, न च पुरुष-गतः अस्वीकारात् ॥२॥</p>
<p><strong>र्प्च्-</strong> ११.२४.२-६।</p>
<p><strong>ह्द्स्-</strong> ७.९.३०।</p>
<p><strong>॥ २.२.३ ॥</strong></p>
<p>ननु पयो यथा दधि-भावेन स्वतः परिणमते, यथा चाम्बु वारिदम् उक्तम् एक-रसम् अपि ताल-चूतादिषु मधुराम्लादि-विचित्र-रस-रूपेण तथा प्रधानम् अपि पुरुष-कर्म-वैचित्र्यात् तनु-भुवनादि-रूपेणेति चेत्, तत्राह—</p>
<p><strong>पयोऽम्बुवच् चेत् तत्रापि ॥</strong></p>
<p>तयोः पयोऽम्बुनोर् अपि चेतअ-धिष्ठितयोर् एव प्रवृत्तिः, न तु स्वतः रथादि-दृष्टान्तेन तथानुमानात् । तयोस् तद्-अधिष्ठितत्वं चान्तर्यामि-ब्राह्मणात् सिद्धम् ॥३॥</p>
<p><strong>र्प्च्-</strong> ७.६.२०-२१, ८.३.३, १०.८५.४, ११.२.३९।</p>
<p>**ह्द्स्- **७.९.३०।</p>
<p><strong>॥ २.२.४ ॥<br>
व्यतिरेकानवस्थितेश् चानपेक्षत्वात् ॥</strong></p>
<p>अप्य्-अर्थे च-कारः । सृष्टेः प्राक् प्रधान-व्यतिरेकेण हेत्व्-अन्तरानवस्थितेर् अनपेक्षत्वान् न केवलस्य प्रधानस्य स्व-परिणाम-कर्तृत्वम् । प्रधान-व्यतिरिक्तस् तत्-प्रवर्तकस् तन्-निवर्तको वा हेतुर् आदि-सर्गात् पूर्वं नावतिष्ठते इति यत् स्वीकृतं तस्यापि पुनर् अपेक्षणात् । चैतन्यस्य सन्निधेर् हेत्व्-अन्तरस्याङ्गीकाराद् इति यावत् । तथा च केवल-जड-कर्तृत्व-वाद-भङ्गः । किं च, व्यतिरिक्त-हेत्व्-अभावात् सन्निधि-सत्त्वाच् च प्रलयेऽपि कार्योद्य-प्रसङ्गः । न च तदादृष्टोद्बोधनाभावात् कार्याभावः । तद्-उद्बोधस्यापि तदैवापाद्यमानत्वात् ॥४॥</p>
<p><strong>र्प्च्-</strong> ३.५.२३-२४, ११.२४.२०, ११.२२.१६-१७।</p>
<p>**ह्द्स्- **७.१.६</p>
<p><strong>॥ २.२.५ ॥</strong></p>
<p>ननु लता-तृष्णा-पल्लवादि विनैव हेत्व्-अनरं स्वभावाद् एव क्षीराकारेण परिणमते तथा प्रधानम् अपि महद्-आद्य्-आकारेणेति चेत्, तत्राह—</p>
<p><strong>अन्यत्राभावाच् च न तृणादिवत् ॥</strong></p>
<p>अवधृतौ च-शब्दः । नैतच् चतुरस्रम् । अन्यत्राभावात् । वईवर्दादि-भक्षिते तृणादिके ज्ञीर्-आकार-परिणामाभावाद् इत्य् अर्थः । यदि स्वभावाद् एव तृणादि क्षीरात्मना परिणमते तर्हि चवरादि-पतितेऽपि तथा स्यान् न चैवम् अस्य् अतो न स्वभाव-मात्रं हेतुः, किन्तु व्यक्ति-विशेष-सम्बन्धात् सर्वेश-सङ्कल्प एव तथेति ॥५॥</p>
<p><strong>र्प्च्-</strong> ७.२५.१, १.१०.२२, २.५.१४।</p>
<p>**ह्द्स्- **७.३.२७।</p>
<p><strong>॥ २.२.६ ॥</strong></p>
<p>प्रधानस्य जाड्यात् स्वतः-प्रवृतिर् न समस्तीत्य् आपादितम् । अथ त्वन्-मुखोलासाय तां चेद् अभ्युपगच्छामस् तथापि न किञ्चित् तवाभीष्टं सिद्ध्येद् इत्य् आह—</p>
<p><strong>अभ्युपगमेऽप्य् अर्थाभावात् ॥</strong></p>
<p>चतुर्षु नेत्य् अनुवर्तते । पुरुषो मां भुक्त्वा मद्-दोषान् अनुभूय मद्-औदासीन्य-लक्षणं मोक्षं प्राप्स्यति इति तद्-भोगापवर्गार्थां प्रधान-प्रवृत्तिं मन्यते । प्रधान-प्रवृत्तिः परार्था स्वतोऽप्य् अभोक्तृत्वाद् उष्ट्र-कुङ्कुम-वहनवद् इति । अकर्तापि पुरुषो भोक्तेति च मन्यते । अकर्तुर् अपि फलोपभोगोऽन्नादवद् इति । सैषा प्रवृत्तिर् न युक्ता मन्तुम् । कुतः ? तस्या स्वीकारे फलाभावात् । पुरुषस्य प्रकृति-दर्शन-रूपो भोगस् तद्-औदासीन्य-रूपो मोक्षश् च प्रवृत्तेः फलम् । तत्र भोगस् तावन् न सम्भवति । प्रवृत्तेः प्राक्चैतन्य-मात्रस्य निर्विकारस्याकर्तुः पुरुषस्य तद्-दर्शन-रूप-विकारायोगात् । न चापवर्गः । प्राग् अपि प्रवृत्तेस् तस्य सिद्धत्वेन तद्-वैयर्थ्यात् । सन्निधि-मात्रस्य भोग-हेतुत्वे तु मुक्तानां तद्-आपत्तिः, तस्य नित्यत्वात् ॥६॥</p>
<p>**र्प्च्- **१०.८७.३४।</p>
<p><strong>ह्द्स्-</strong> ७.३.२९।</p>
<p><strong>॥ २.२.७ ॥</strong></p>
<p>ननु यथा गति-शक्ति-रहितस्य दृक्-शक्ति-सहितस्य पङ्गु-पुरुषस्य सन्निधानात् गति-शक्तिमान् दृक्-शक्ति-रहितोऽप्य् अन्धः प्रवर्तते, यथा चाअस्कान्ताश्मनः सन्निधानाज् जडम् अप्य् अयश् चलति एवं चिन्-मात्रस्य पुंसः सन्निधानाद् अचेतनापि प्रकृतिस् तच्-छायया चेतनेव तद्-अर्थे सर्गे प्रवर्तेतेति चेत्, तत्राह—</p>
<p><strong>पुरुषाश्मवद् इति चेत् तथापि ॥</strong></p>
<p>तथापि तेनापि प्रकारेण जडस्य स्वतः प्रवृत्तिर् न सिद्ध्यति । पङ्गोर् गति-वैकल्येऽपि वर्त्म-दर्शन-तद्-उपदेशादयोऽन्धस्य दृक्-शक्ति-विरहेऽपि तद्-उपदेश-ग्रहादयो विशेषाः सन्ति । अयस्कान्त-मणेश् चायः-सामीप्यादयः । पुरुषस्य तु नित्य-निष्क्रियस्य निर्धर्मकस्य न कोऽपि विकारः । सन्निधि-मात्रेण तस्मिन् स्वीकृते तस्य नित्यत्वान् नित्यं सर्गो मोक्ष्भावश् च प्रसज्येत । किं च पङ्ग्व्-अन्धाव् उभौ चेतनौ अयस्कान्तायसी च द्वे जडे इति दृष्टान्त-वैषम्यं विस्फुटम् ॥७॥</p>
<p><strong>र्प्च्-</strong> ७.५.१२।</p>
<p>**ह्द्स्- **११.६.१६, ७.५.१४</p>
<p><strong>॥ २.२.८ ॥</strong></p>
<p>यत् तु गुणानाम् उत्कर्षापकर्ष-वशेनाङ्गाङ्गि-भावाद् विश्व-सृष्टिर् इति मन्यते तन् निरस्यति—</p>
<p><strong>अङ्गित्वानुपपत्तेश् च ॥</strong></p>
<p>सत्त्वादीनां साम्येनावस्थितिः प्रधानावस्था । तस्या च निरपेक्ष-स्वरूपाणां तेषां कस्यचिद् एकस्याङ्गित्वं नोपपद्यते, इतरयोस् तत्-समत्वेन गुणीभावासम्भवात् । तथा च गुणानाम् अङ्गाङ्गि-भावासिद्धिः । न चेश्वरः कालो वा तत्-कृत् अस्वीकारात् । यथाह कपिलः—ईश्वरासिद्धेः मुक्त-बद्धयोर् अन्यतराभावान् न तत्-सिद्धिर् इति । दिक्-कालावकाशादिभ्य इति च । न च पुरुषस् तत्-कृत् तस्य तत्रौदासीन्यात् । तथा च गुण-वैषम्य-हेतुकः सर्गो नेति । किं चैवं हेत्व्-अभावात् प्रतिसर्गेऽपि ते वैषम्यं भजेरन् । आदि-सर्गे तु न भजेरन्न् इति ॥८॥</p>
<p><strong>र्प्च्-</strong> —-</p>
<p>**ह्द्स्- **११.६.१७।</p>
<p><strong>॥ २.२.९ ॥</strong></p>
<p>ननु कार्यानुरोधेन गुणा विचित्र-स्वभावा भवन्तीत्य् अनुमेयम् । तेन नोक्त-दोषावकाश इति चेत्, तत्राह—</p>
<p><strong>अन्यथानुमितौ च ज्ञ-शक्ति-वियोगात् ॥</strong></p>
<p>विचित्र-शक्तिकतया गुणानाम् अनुमानेऽपि न दोषान् निस्तारः । कुतः ? ज्ञेति । ज्ञातृत्व-विरहाद् इत्य् अर्थः । इदम् अहम् एवं च सृजामीति विमर्शाभावाद् इति यावत् । ज्ञान-शून्याज् जडान् न सृष्टिर् इष्टकादेर् इव ऋते चेतनाधिष्ठानाद् इति ॥९॥</p>
<p><strong>र्प्च्-</strong> ११.२४.२-६।</p>
<p><strong>ह्द्स्-</strong> १.१.१।</p>
<p><strong>॥ २.२.१० ॥</strong></p>
<p>उपसंहरति—</p>
<p><strong>विप्रतिषेधाच् चासमञ्जसम् ॥</strong></p>
<p>पूर्वोत्तर-विरोधाच् चेदं कपिल-दर्शनम् असमञ्जसम् । निःश्रेयस-कामैर् हेयम् इत्य् अर्थः । तथा हि, प्रकृतेः पारार्थ्याद् दृश्यत्वाच् च तस्या भोक्ता द्रष्टाधिष्ठाता च पुरुष इति शरीरादि-व्यतिरिक्तः पुमान्, संहत-परार्थत्वात् इत्य् आदिभिर् अभ्युपगम्य तस्य पुनर् निर्विकार-निर्धर्मक-चैतन्यत्व-कर्तृत्व-शून्यत्वं कैवल्य-रूपत्वं चाभिहितम् । जड-प्रकाश-योगात् प्रकाशः, निर्गुणत्वान् न चिद्-धर्मा इत्य् आदिभिः । गुणाविवेक-विवेकौ पुंसौ बन्ध-मोक्षौ स्वीकृत्य तौ पुनर् गुणानाम् एव, न तु पुंस इत्य् उक्तम् । नैकान्ततो बन्ध-मोक्षौ पुरुषस्याविवेकाद् ऋते, प्रकृतेर् आञ्जस्यात् ससङ्गत्वात् पशुवत् इत्य् एवम् आदयोऽनेके विप्रतिषेधास् तत्-स्मृताव् एव मृग्याः ॥१०॥</p>
<p><strong>र्प्च्-</strong> —-</p>
<p>**ह्द्स्- **७.९.४९, ११.११.१</p>
<p>—ओ)०(ओ—</p>
<h3 id="२-महद-दरघधकरणम">२। महद्-दीर्घाधिकरणम्</h3>
<p><strong>॥ २.२.११ ॥</strong></p>
<p>अथारम्भ-वादो निरस्यते । तार्किका मन्यन्ते पार्थिवादयश् चतुर्विधाः परम्णवो निरवयवा रूपादिमन्तः पारिमाण्डल्य-परिमाणाः प्रलय-कालेऽनारब्ध-कार्यास् तिष्ठन्ति, सर्ग-काले तु जीवादृष्टादि-पुरःसराः सन्तः द्व्यणुकादि-क्रमेण सावयवं स्थूलतरं जगत्-कार्यम् आरभन्ते । तत्र द्वयोः परमाण्वोर् अदृष्ट-सापेक्षा क्रिया, तया संयोगे सति द्व्यणुकं ह्रस्वम् उत्पद्यते । तत्र समवाय्य् असमवायि-निमित्त-कारणानि क्रमात् परमाणु-युग्म-तत्-संयोग-जीवादृष्टानीत्य् एवम् अग्रेऽपि । ततस् त्रयाणां द्व्यणुकानां क्रियया संयोगे सति त्र्यणुकं महद् उत्पद्यते । न च द्वाभ्याम् अणुभ्यां त्र्यणुकारम्भः कारण-भूम्ना कार्य-महत्त्वोत्पादनात् । एवं चतुर्भिस् त्र्यणुकैश् चतुरणुकं, चतुरणुकैर् अपरं स्थूलतरं, तैश् च स्थूलतरं, तैश् च स्थूलतमम् इत्य् एवं-क्रमेण महती पृथिवी, महत्य् आपो, महत् तेजो, महान् वायुश् चोत्पद्यते । कार्य-गत-रूपादिकं तु स्वाश्रय-समवायि-कारण-गताद् रूपादेः । कारण-गुणा हि कार्य-गुणान् आरभन्ते । इत्थम् उत्पन्नान् पृथिव्य्-आदीन् ईश्वरे सञ्जिहीर्षौ सति परमाणुषु क्रियया विभागात् संयोग-नाशेन द्व्यणुकेषु नष्टेष्व् आश्रय-नाशात् त्र्यणुकादि-नाश इति क्रमेण पृथिव्य्-आदेर् नाशः । यथा पटस्य तन्तु-नाशे तद्-गतस्य रूपादेस् तु स्वाश्रय-नाशेनैवेति जगद्-विलय-प्रकारः ।</p>
<p>किं च, परमाणुर् अत्र परिमण्डल-सञ्ज्ञस् तत्-समवेतं परिमाणं तु पारिमाण्डल्यम् अभिधीयते । द्व्यणुकम् अणु-सञ्ज्ञं तत्-समवेतं परिमाणं त्व् अणुत्वं ह्रस्वत्वं च। त्र्यणुकादि-परिमाणं तु महत्त्वं दीर्घत्वं चेति प्रक्रिया ।</p>
<p>तत्र संशयः—परमाणुभिर् जगद्-आरम्भः समञ्जसो न वेति । तत्रादृष्टवदात्म-संयोग-हेतुकं परमाणु-गताद्य्-अक्रिया-जन्य-तद्-युग्म-संयोगारब्ध-द्व्यणुकादि-क्रमेण सृष्टेः सम्भवात् समञ्जस इति प्राप्ते परिह्रियते—</p>
<p><strong>महद् दीर्घवद् वा ह्रस्व-परिमण्डलाभ्याम् ॥</strong></p>
<p>इह वेति चार्थे । पूर्वतोऽसमञ्जसम् इत्य् अनुवर्तते । ह्रस्व-परिमण्डलाभ्यां द्व्यणुक-परमाणुभ्यां महद्-दीर्घ-त्र्यणुकवत् तन्-मतं सर्वम् असमञ्जसम् । परिमण्डलेभ्यो द्व्यणुकानि तेभ्यस् त्र्यणुकानि तेभ्यश् चतुरणुकादि-क्रमेण पृथिव्य्-आदीनाम् उत्पत्तिर् इतिवद् अन्यापि तत्-प्रक्रिया विरुद्धेत्य् अर्थः । तथा हि परमाणुभिः सावयवानि द्व्यणुकान्य् आरभ्यन्त इति न युक्तम् । सावयवैः षड्भिः पार्श्वैः संयुज्यमानानां तन्तूनाम् अवयवि-पटारम्भकत्व-दर्शनात् । तस्मात् सप्रदेशाः परमाणवोऽङ्गीकार्याः । इतरथा सहस्र-परमाणूनां संयोगेऽपि पारिमाण्डल्यानधिक-परिमाणतया प्रथिमानुपपत्तेर् अणुत्व-ह्रस्वत्व-महत्त्वाद्य्-असिद्धिः । न च कारण-भूमा कार्य-महत्त्वोत्पादकः मनः-कल्पन-मात्रत्वात् । तथाङ्गीकृतेऽपि प्रदेश-भेदे तेऽपि सांशाः स्वैर् अंशैस् तेऽपि पुनः स्वैर् इत्य् अनवस्था अंशानन्त्य-साम्येन मेरु-सर्षपयोस् तौल्य-प्रसङ्गश् च । तस्मात् महद्-दीर्घ-त्र्यणुकं ह्रस्व-द्व्यणुकोत्पन्नं ह्रस्व-द्व्यणुकं च परिमण्डलोत्पन्नम् इति रिक्तं वचः । न चैतत् सूत्रं स्व-दोष-निरासकतया व्याख्येयम् अस्य पादस्य पर-पक्षाक्षेपकत्वात् ॥११॥</p>
<p><strong>र्प्च्-</strong> ५.१२.९, ५.१२.११, १०.८७.२१।</p>
<p><strong>ह्द्स्-</strong> ३.११.१-२, ३.११.४१-४२, ५.१२.९</p>
<p><strong>॥ २.२.१२ ॥</strong><sup id="fnref:13"><a href="#fn:13" class="footnote-ref" role="doc-noteref">13</a></sup></p>
<p>किम् अन्यद् असमञ्जसं ? तत्राह—</p>
<p><strong>उभयथापि न कर्मातस् तद्-अभावः ॥</strong></p>
<p>परमाणु-क्रिया-जन्य-तत्-संयोग-पूर्वक-द्व्यणुकादि-क्रमेण तार्किकैर् जगद्-उत्पत्तिर् इष्यते । तत्र परमाणु-क्रिया किं परमाणु-गताद् दृष्ट-जन्या किं वात्म-गतादृष्ट-जन्येति । नाद्यः आत्म-पुण्यापुण्य-जन्यादृष्टस्य परमाणु-गतत्वासम्भवात् । नाप्य् अन्त्यः आत्म-गतेन तेन परमाणु-गत-क्रियोत्पत्त्य्-असम्भवात् । न च संयुक्त-समवाय-सम्बन्धात् सम्भविष्यति निरवयवानां परमाणूनां निरवयवेनात्मना संयोगानुपपत्तेः । तद् एवम् अनुभ्यथापि नाद्य-क्रिया-जनकम् अदृष्टम् । जाड्याच् च न ह्य् अचेतनं चेतनानधिष्ठितं स्वतः प्रवर्तते प्रवर्तयति चेति परीक्षितं प्राक् । न चात्मा वा तत्-प्रवर्तकः । तदानुतत्पन्न (सिच्)-चैतन्यस्य तस्यापि तत्त्वात् । न चादृष्टानुसारीश्वरेच्छा तत्-क्रिया-हेतुः तस्या नित्यत्वेन नित्यं तत्-प्रसङ्गात् । न चादृष्टोद्बोधाभावात् प्रतिसर्गे तद्-अभावः तस्यापि सामग्री-सत्त्वेऽनावश्यकत्वात् । ततश् च नियतस्य कस्यचित् क्रिया-हेतोर् अभावान् न सा । परमाणुषु तद्-अभावान् न तत्-संयोगः । तद्-अभावाच् च न द्व्यणुकादिकम् इत्य् अतस् तद्-अभावः सर्गाभावः स्यात् ॥१२॥</p>
<p><strong>र्प्च्-</strong> ६.१६.३२।</p>
<p><strong>ह्द्स्-</strong> ६.१६.२६।</p>
<p><strong>॥ २.२.१३ ॥<br>
समवायाभ्युपगमाच् च साम्याद् अनवस्थितेः ॥</strong></p>
<p>समवाय-स्वीकाराच् चासमञ्जसं तन्-मतम् । कुतः ? साम्याद् इति । परमाणूनां द्व्यणुकैः सह समवायः सम्बन्धस् तार्किकैर् अङ्गीकृतः । स खलु न सम्भवति । तस्यापि सम्बन्धित्व-साम्यात् । तत्रापि समवायापेक्षायाम् अनवस्थापत्तेः । तथा हि गुण-क्रिया-जाति-विशिष्ट-बुद्धिं जनयन् समवायस् तैः सम्बन्ध एव जनयेद् अन्यथाति-प्रसङ्गात् । तथा च समवायान्तराङ्गीकारेऽनवस्था । स्वरूपम् एव तत्र सम्बन्ध इति चेत्, तर्ह्य् अन्यत्रापि स एवास्तु, किं तेन ? न च युक्तः सोऽभ्युपगन्तुम् । तस्य स्वरूप-मात्रतया सर्वत्र सर्व-धर्म-प्राप्तेः ।</p>
<p>किं च, समवाय-वादिनां वायौ गन्धः, पृथिव्यां शब्दः, आत्मनि रूपं, तेजसि बुद्धिर् इत्य् आपद्येत । समवायस्यैकत्वेन तत्-तत्-समवायस्य तत्र सत्त्वात् । न च तन् निरूपितः स नास्तीति बोध्यम्, तत्-तन्-निरूपितत्वस्यापि स्वरूप-मात्रत्वेन तस्यापि तत्त्वात् । अतिरिक्तस्य च नियत-पदार्थ-वादेऽसम्भवात् । तस्माद् विरुद्धस् तर्क-समयः ॥१३॥</p>
<p><strong>र्प्च्-</strong> —-</p>
<p><strong>ह्द्स्-</strong> ५.१२.९</p>
<p><strong>॥ २.२.१४ ॥<br>
नित्यम् एव च भावात् ॥</strong></p>
<p>समवायस्य नित्यत्व-स्वीकारात् तत्-सम्बन्धिनोऽपि जगतो नित्यत्व-प्रसङ्गाद् असमञ्जसं तन्-मतम् ॥१४॥</p>
<p><strong>र्प्च्-</strong> —-</p>
<p><strong>ह्द्स्-</strong> ५.१२.१०</p>
<p><strong>॥ २.२.१५ ॥<br>
रूपादिमत्वाच् च विपर्ययो दर्शनात् ॥</strong></p>
<p>पार्थिवाप्य् अतैजस-वायवीयानां परमाणूनां रूप-रस-गन्ध-स्पर्शवत्वाङ्गीकारात् तेषु नित्यत्व-निरवयवत्व-विपर्ययोऽनित्यत्व-सावयवत्व-प्राप्तिः स्यात्, रूपादिमति घटादौ तथा-दर्शनाद् इति स्वीकार-परित्यागाद् असमञ्जसं तन्-मतम् ॥१५॥</p>
<p><strong>र्प्च्-</strong> ५.१२.९-१०</p>
<p><strong>ह्द्स्-</strong> ५.१२.८।</p>
<p><strong>॥ २.२.१६ ॥<br>
उभयथा च दोषात् ॥</strong></p>
<p>परमाणूनां रूपाद्य्-अनङ्गीकारे स्थूल-पृथिव्यादेर् अपि तद्-अभावाप्तिः । तत्-परिजिहीर्षया रूपाद्य्-अज्ञीकारे तु प्राक्-उक्त-दोषः इत्य् उभयथा क्षोदाक्षमत्वाद् असमञ्जसं तन्-मतम् ॥१६॥</p>
<p><strong>र्प्च्-</strong> —-</p>
<p><strong>ह्द्स्-</strong> ५.१२.९।</p>
<p><strong>॥ २.२.१७ ॥<br>
अपरिग्रहाच् चात्यन्तम् अनपेक्षा ॥</strong></p>
<p>कपिलादि-मतानां केनचिद् अंशेन शिष्टैर् मन्व्-आदिभिः परिग्रहात् कथञ्चिद् अपेक्षा स्यात् । अस्य तु परमाणु-कारण-वादस्य वेद-विरुद्धस्य तैः केनाप्य् अंशेनापरिग्रहाद् असङ्गतेश् च नात्र श्रेयोऽर्थिनाम् अपेक्षा स्याद् इति ॥१७॥</p>
<p><strong>र्प्च्-</strong> १०.८७.२१</p>
<p><strong>ह्द्स्-</strong> ६.१६.१०</p>
<p>—ओ)०(ओ—</p>
<h3 id="३-समदयधकरणम">३। समुदायाधिकरणम्</h3>
<p><strong>॥ २.२.१८ ॥</strong></p>
<p>इदानीं बुद्ध-मतं निराक्रियते । तत्र बुद्ध-मुनेर् वैभाषिक-सौत्रान्तिक-योगाचार-माध्यमिकाख्याश् चत्वारः शिष्याः । तेषु बाह्यः सर्वोऽप्य् अर्थः प्रत्यक्ष इति वैभाषिकः । बुद्धि-वैचित्र्याद् अर्थोऽनुमेय इति सौत्रान्तिकः । अर्थ-शून्यं विज्ञानम् एव परमार्थसत् बाह्यार्थस् तु स्वाप्न-तुल्य इति योगाचारः । सर्वं शून्यम् इति माध्यमिकः । इत्य् एवं ते मतानि दध्रुः । भाव-पदार्थः सर्वत्र क्षणिकः । तत्राद्यौ भूत-भौतिकश् चित्त-चैत्त्यश् चेति समुदाय-द्वयं मन्येते । तथा हि रूप-विज्ञान-वेदना-सञ्ज्ञा-संस्काराख्याः पञ्च स्कन्धाः भवन्ति । तेषु खर-स्नेहोष्ण-चलन-स्वभावाः पार्थिवादयश् चतुर्विधाः परमाणवः पृथिवादि-भूत-चतुष्टय-रूपेण संहन्यन्ते । तच् चतुष्टयञ्च देहेन्द्रिय-विषय-रूपेणेति स एष भूत-भौतिकात्मा रूप-स्कन्धो बाह्य-समुदायः । अहं-प्रत्ययम् आरूढो ज्ञान-सन्तानो विज्ञान-स्कन्धः । स एष कर्ता भोक्ता चात्मा । सुख-वेदना दुःख-वेदना च वेदना-स्कन्धः । देवदत्तादि-नामधेयं सञ्ज्ञा-स्कन्धः । राग-द्वेष-मोहादिश् चैतसिको धर्मः संस्कार-स्कन्धः । ते एते चत्वार-स्कन्धाश् चित्त-चैत्तिकाः कथ्यन्ते । सर्व-व्यवहारास्पदत्वेन चान्तः संहन्यन्ते । तद् अयम् आन्तरः समुदायश् चतुः-स्कन्धी-रूपः । इदम् एव समुदाय-द्वयम् अशेषं जगत् । एतद् अन्यद् आकाशादिकम् अवस्तु-भूतम् इति ।</p>
<p>अत्र संशयः । एषा समुदाय-द्वय-कल्पना युक्ता न वेति । एतेनैव जगद्-व्यवहारोपपत्तेर् युक्तेति प्राप्ते प्रतिविधत्ते—</p>
<p><strong>समुदाय उभय-हेतुकेऽपि तद्-अप्राप्तिः ॥</strong></p>
<p>योऽयम् उभय-सङ्घात-हेतुक उभय-विधः समुदायो निरूपितस् तस्मिन् स्वीकृतेऽपि तद्-अप्राप्तिर् जगद्-आत्मक-समुदायासिद्धिः । समुदायिनाम् अचेतनत्वात्, अन्यस्य च संहन्तुः स्थिर-चेतनस्याभावात् । तस्य च भाव-क्षणिकत्वाङीकारात् । स्वतः-प्रवृत्त्य्-उरीकृतौ तत् सातत्य-प्रसङ्गः । तस्माद् अयुक्ता तत्-कल्पना ॥१८॥</p>
<p>**र्प्च्- **१०.८७.२२, २५।</p>
<p>**ह्द्स्- **६.१६.९, ६.१६.६, ६.१६.८।</p>
<p><strong>॥ २.२.१९ ॥</strong></p>
<p>ननु सौगत-समयेऽविद्यादयो मिथो हेतु-फल-भावम् आपन्नाः स्वीक्रियन्ते अप्रत्याख्येयाश् च ते सर्वेषाम् । तेषु च मिथस् तथा-भावेन घटीयन्त्रवत् सन्ततम् आवर्तमानेष्व् अर्थाक्षिप्तः सङ्घातस् तम् अन्तरेणैषाम् असिद्धेः । ए चाविद्या संस्कारो विज्ञानं नाम रूपं षड्-आयतनं स्पर्शो वेदना तृष्णोपादानं भवो जातिर् जरा मरणं शोकः परिवेदना दुःखं दुर्मनस् ता चेति, तत्राह—</p>
<p><strong>इतरेतर-प्रत्ययत्वाद् इति चेन् नोत्पत्ति-मात्र-निमित्तत्वात् ॥</strong><sup id="fnref:14"><a href="#fn:14" class="footnote-ref" role="doc-noteref">14</a></sup></p>
<p>प्रत्यय-शब्दो हेतु-वाची । अविद्यादीनां परस्पर-हेतुत्वाद् उपपन्नः सङ्घातः इति यद् उक्तं तन् न । कुतः ? उत्पत्तीति । तेषां पूर्व-पूर्वम् उत्तरोत्तरस्योत्पत्ति-मात्रं प्रति निमित्तं स्यान् न तु सङ्घातं प्रति किञ्चित् तद् अस्तीति । किं च भोगार्थं सङ्घातः । न च क्षणिकेष्व् आत्मसु भोगः सम्भवति । तद्-धेतोर् धर्माधर्मादेस् तैः पूर्वम् असम्पादनात् । न च तत्-सन्तानेन स सम्पादितः । तस्य स्थायित्वे सर्व-क्षणिकत्व-प्रतिज्ञा-व्याकोपात् । क्षणिकत्वे प्राग्-उक्त-दोषानतिवृत्तेः । तस्माद् असङ्गतः सौगत-समयः ॥१९॥</p>
<p><strong>र्प्च्-</strong> २.९.३२।</p>
<p><strong>ह्द्स्-</strong> ११.२२.३७।</p>
<blockquote>
<p>**<br>
॥ २.२.२० ॥**</p>
</blockquote>
<p>इदानीम् अविद्यादीनां मिथो हेतुत्वं दूषयति—</p>
<p><strong>उत्तरोत्पादे च पूर्व-निरोधात् ॥</strong></p>
<p>नेत्य् अनुवर्तते । क्षण-भङ्ग-वादिनो मन्यन्ते उत्तरस्मिन् क्षणे उत्पद्यमाने पूर्वः क्षणो निरुध्येत इति । उत्तर-क्षण-वर्तिनि कार्ये जायमाने सति पूर्व-क्षण-वर्ति कारणं विनश्यतीति तद्-अर्थः । न चैवम् उरीकुर्वताविद्यादीनां मिथो हेतु-हेतुमद्-भावः शक्यो विधातुं निरुद्धस्य पूर्व-क्षण-वर्तिनो निरुपाख्यत्वेनोत्तर-क्षण-वर्ति-हेतुतानुपपत्तेः । कारणं हि कार्यान्स्यूतं दृष्टम् ॥२०॥</p>
<p><strong>र्प्च्-</strong> —-</p>
<p><strong>ह्द्स्-</strong> ६.१६.९।</p>
<blockquote>
<p>**<br>
॥ २.२.२१ ॥**</p>
</blockquote>
<p>असतः सद्-उत्पत्तिं ते मन्यन्ते । नानुपमर्दय प्रादुर्भावाद् इति । तां दूषयति—</p>
<p><strong>असति प्रतिज्ञोपरोधो यौगपद्यम् अन्यथा ॥</strong></p>
<p>असत्य् उपादाने चेत् कार्यं तदा स्कन्ध-हेतुका समुदायोत्पत्तिर् इति प्रत्ज्ञा-भङ्गः । सर्वदा सर्वत्र सर्वं चोत्पद्येत उत्पन्नं चासत्, अन्यथोपादानाच् चेत् कार्यं, तर्हि यौगपद्यं कार्य-कारणयोः सहावस्थितिः स्यात् कार्यानुस्यूतस्योपादानत्वात् । तथा च भाव-क्षणिकत्व-मत-भङ्गः । तस्मान् नासतः सद्-उत्पत्तिः ॥२१॥</p>
<p><strong>र्प्च्-</strong> —-</p>
<p><strong>ह्द्स्-</strong> ११.१६.११।</p>
<p><strong>॥ २.२.२२ ॥</strong></p>
<p>दीप्सयैव घटादेर् निरन्वयं विनाशं मन्यन्ते । तं दूषयति—</p>
<p><strong>प्रतिसङ्ख्याप्रतिसङ्ख्या-निरोधा प्राप्तिर् अविच्छेदात् ॥</strong></p>
<p>भावानां धी-पूर्वको ध्वंसः प्रतिसङ्ख्या-निरोधः । तद्-विलक्षणस् त्व् अपर्तिसङ्ख्या-निरोधः । आवरणाभाव-मात्रम् आकाशम् । एतत् त्रयं निरुपख्यं शून्यम् इति यावत् । तद् अन्यत् सर्वं क्षणिकम् । यद् उक्तं—बुद्धि-बोध्यं त्रयाद् अन्यत् संस्कृतं क्षणिकं च इति । तत्राकाशं परत्र निराकरिष्यति । निरोधौ तावन् निराकरोति प्रतिसङ्ख्येति । एतयोर् निरोधयोर् अप्राप्तिर् असम्भवः स्यात् । कुतः ? अविच्छेदात् । सतो निरन्वय-विनाशाभावात् । अवस्थान्तरापत्तिर् एव सतो द्रव्यस्योत्पत्तिर् विनाशश् च । अवस्थाश्रयो द्रव्यं त्व् एकं स्थायीति । न च दीप-नाशस्य निरन्वयत्व-वीक्षणाद् अन्यत्रापि तथास्त्व् इति वाच्यम् अवस्थान्तरापत्तेर् एवान्यत्र नाशत्वे निश्चिते दीपेऽपि तस्या एव तत्त्वेन निश्चेयत्वात् । अनुपलम्भस् त्व् अतिसौक्ष्म्याद् एव । सद्-वस्तुनो निरन्ययश् चेद् विनाशस् तर्हि क्षणान्तरं विश्वं निरूपाख्यं पश्येस् त्वं च न भवेर् न चैवम् अस्ति । तस्माद् अनुपपन्नः सः ॥२२॥</p>
<p><strong>र्प्च्-</strong> ११.२२.३६-४२।</p>
<p><strong>ह्द्स्-</strong> १०.८७.३०।</p>
<p><strong>॥ २.२.२३ ॥</strong></p>
<p>अथ तद्-अभिमतां मुक्त्ं दूषयति—</p>
<p><strong>उभयथा च दोषात् ॥</strong></p>
<p>त्रिषु मण्डूक-प्लुत्या नेत्य् अनुवर्तते । योऽयं संहार-हेतोर् अविद्यादेर् निरोधो बौद्धैर् मोक्षोऽभिमतः, स किं साक्षात् तत्त्व-ज्ञानात् स्यात् स्वयम् एव वा । नाद्यः निर्हेतुक-विनाश-स्वीकार-वैयर्थ्यात् । नेतरः साधनोपदेश-नैरर्थक्याद् इत्य् उभयथापि विचारासहत्वात् तद्-अभिमतो मोक्षोऽपि न सिध्यति ॥२३॥</p>
<p><strong>र्प्च्-</strong> —-</p>
<p><strong>ह्द्स्-</strong> ११.११.६, १०.८७.२८, १.८.४२।</p>
<p><strong>॥ २.२.२४ ॥</strong></p>
<p>अथाकाशस्य निरूपाख्यत्वं निरस्यते—</p>
<p><strong>आकाशे चाविशेषात् ॥</strong></p>
<p>आकाशे या निरूपाख्यताभिमता सा न सम्भवति । कुतः ? अविशेषात् । इह श्येन उत्पततीति प्रतीत्या तत्रापि पृथिव्य्-आदिवद् भाव-रूपत्वात् गन्धादि-गुणानां पृथिव्य्-आदि-वस्त्व्-आश्रयत्व-वीक्षणाच् छब्द-गुणस्याप्य् आकाशो वस्तु-भूत एवाश्रय इत्य् अनुमानाच् च । वायुर् आकाश-संश्रय इति त्वद्-उक्त्य्-असङ्गतेश् च । अपि च आवरणाभाव-मात्रम् आकाशम् इति न शक्यं वक्तुं क्षोदाक्षमत्वात् । तथा हि, न तावत् प्राग्-अभावादि-त्रयम् आकाशः । पृथिव्य्-आदेर् आवरणस्य सत्त्वेन तद्-अप्रतीति-प्रसङ्गात् विश्वं निराकाशं स्यात् । आकाशस्य सत्त्वेन पृथिव्य्-आद्य्-अप्रतीत्-प्रसङ्गाच् च । नाप्य् अन्योन्याभावः तस्य तत्-तद्-आवरण-गतत्वेन तन्-मध्याकाशापर्तीति-प्रसङ्गाद् इति यत् किञ्चिद् एतत् । यत्रावरणाभावस् तद् आकाशम् इति चेत्, तर्हि वस्तु-भूतम् एव तत् आवरणाभावेन विशेषितत्वात् । तस्मात् पृथिव्य्-आदिवद् भाव-भूतम् एवाकाशं, न तु निरुपाख्यम् ॥२४॥</p>
<p><strong>र्प्च्-</strong> ३.५.३२, ३.२६.३१।</p>
<p><strong>ह्द्स्-</strong> १२.५.८।</p>
<p><strong>॥ २.२.२५ ॥</strong></p>
<p>अथ भावस्य क्षणिकत्वं दूषयति—</p>
<p><strong>अनुस्मृतेश् च ॥</strong></p>
<p>पूर्वानुभूत-वस्तु-विषया धीर् अनुस्मृतिः । प्रत्यभिज्ञेति यावत् । समस्तं वस्तु तद् एवेदम् इति पूर्वानुभूतम् अनुसन्धीयतेऽतः क्षणिकत्वं भावस्य न । न च सेयं गङ्गा तद् इदं दीपार्चिर् इतिवत् सादृश्य-निबन्धना, न तु वस्त्व्-ऐक्य-निबन्धना सेति वाच्यम्, सादृश्य-ग्रहीतुर् एकस्य स्थायिनोऽभावेन तद्-अयोगात् । किं च बाह्ये वस्तुनि कदाचित् संशयः स्यात् तद् एवेदं तत्-सदृशं वेति आत्मनि तूपलब्धरि न कदाचित् अन्यानुभूतेऽन्य-स्मृत्य्-असम्भवात् । न च सन्तानैक्यं नियामकं स्थायि-सन्तान-स्वीकारे स एव स्थिर आत्मेति मतान्तरापत्तेः । अस्वीकारेऽन्यस्मृत्य्-असिद्धेः । अपि च किं नाम क्षणिकत्वम् । किं क्षण-सम्बन्धः किं वा क्षणेनैवोत्पत्ति-विनाशौ । न तावद् आद्यः स्थायिनः क्षण-सम्बन्ध-सत्त्वात् । न द्वितीयः प्रत्यक्ष-बोधात् । एतेन दृष्टि-सृष्टिर् अपि निराकृता । अत्राप्य् अर्थान् क्षणिकत्व-स्वीकारात् । तस्मान् न क्षानिको भावः ॥२५॥</p>
<p><strong>र्प्च्-</strong> ११.२२.५६, ११.२८.१३, ११.२२.४५-४६।</p>
<p><strong>ह्द्स्-</strong> १०.८५.७</p>
<p><strong>॥ २.२.२६ ॥</strong></p>
<p>स्वकीयं पीताद्य्-आकारं ज्ञाने समर्प्य विनष्टोऽप्य् अर्थो ज्ञान-गतेन पीताद्य्-आकारेणानुमीयते । अतोऽर्थ-वैचित्र्य-कृतम् एव ज्ञान-वैचित्र्यम् इति सौत्रान्तिक-मतं दूषयति—</p>
<p><strong>नासतोऽदृष्टत्वात् ॥</strong></p>
<p>असतो विनष्टस्य पीताद्य्-अर्थस्य प्टिआदिर् आकारो ज्ञाने न सम्भवति । कुतः ? अदृष्टत्वात् । दृश्हिणि विनष्टे धर्मस्यान्यत्र सम्बन्धादर्शनात् । न चानुमेयो घटादिर् न तु प्रत्यक्ष इति शक्यं भणितुम् । प्रत्यक्षेण जानामीति प्रतीत्यैव तन्-निरासाद् इति सौत्रान्तिकासाधारणो दोषः । तस्मात् प्रत्यक्षो घटादिर् न तु ज्ञान-गतेन तद्-आकारेणानुमीयत इति ॥२६॥</p>
<p><strong>र्प्च्-</strong> ११.१३.२४।</p>
<p><strong>ह्द्स्-</strong> ६.१६.५७।</p>
<p><strong>॥ २.२.२७ ॥</strong></p>
<p>अथोभय-साधारण-दोषम् आह—</p>
<p><strong>उदासीनानाम् अपि चैवं सिद्धिः ॥</strong></p>
<p>एवं भाव-क्षणिकतया असद्-उत्पत्तौ स्वीकृतायाम् उदासीनानाम् उपाय-शून्यानाम् अप्य् उपेय-सिद्धिः स्यात् । क्षण-भङ्ग-वादे भाव-मात्रस्य पर-क्षण-स्थित्य्-अभावादिष्टानिष्टाप्ति-परिहारयोर् लोक-दृष्ट्योर् अहेतुकत्वम् अतोऽनुपायवताम् अपि तत्-प्राप्तिः स्यात् । उपेय-लिप्सुः कश्चिद् अपि कुत्राप्य् उपाये न प्रवर्तेत । स्वर्गाय मोक्षाय वा न कोऽपि प्रयतेत । न चैवम् अस्ति सर्वस्याप्य् उपेयार्थिनः सोपायता तथैवोपेय-लाभश् च प्रतीयते । तस्मात् विश्व-प्रतारार्थम् एतयोः प्रवृत्तिः । यौ किल भाव-भूत-स्कन्ध-हेतुकां समुदायोत्पत्तिं स्वीकृत्यापि पुनर् अभावाद् भावोत्पत्तिम् ऊचतुः क्षणिकानाम् अप्य् आत्मनां स्वर्गापवर्ग-साधनान्य् उपादिदिशतुर् इति तुच्छस् तत्-सिद्धान्तः ॥२७॥</p>
<p><strong>र्प्च्-</strong> —-</p>
<p><strong>ह्द्स्-</strong> ११.११.६, ११.२३.५४।</p>
<p>—ओ)०(ओ—</p>
<h3 id="४-अभवधकरणम">४। अभावाधिकरणम्</h3>
<p><strong>॥ २.२.२८ ॥</strong></p>
<p>तद् एवं वैभाषिके सौत्रान्तिके च निरस्ते विञान-मात्र-वादी योगाचारः प्रत्यवतिष्ठते । बाह्ये वस्तुन्य् अभिनिवेश-मानात् कांश्चिच् छिष्यान् अनुरुध्य बाहार्थ-प्रक्रियेयं सुगतेन रचिता । तस्यां न तस्याशयः, विज्ञान-स्कन्ध-मात्र-तात्पर्यंआत् । तथा हि विज्ञेयो घटाद्य्-अर्थो विज्ञानान् नातिरिच्यते । तस्यैवार्थाकारत्वात् । न चार्थान् विना व्यवहारासिद्धिः तान् विनापि स्व्प्नवत् सिद्धेः । बाह्यार्थास्तित्व-वादिनापि ज्ञानेऽर्थाकारत्वं धर्मोऽवश्यं मन्तव्यम् । कथम् अन्यथा घट-ज्ञानं पट-ज्ञानम् इति व्यवहारोपपत्तिः । तथा च तेनैव तत्-सिद्धौ किम्-अर्थैः ।</p>
<p>ननु कथम् आन्तरं ज्ञानं घट-पर्वताद्य्-आकारकम् ? मैवं, ज्ञानं किल प्रकाशमानम् । निराकारस्य तस्य प्रकाशासम्भवात् साकारम् एव तत् ।</p>
<p>ननु कथम् असति बाह्येऽर्थे धी-वैचित्र्यम् ? वासना-वैचित्र्याद् भवेत् । वासना-हेतुकस्य तद्-वैचित्र्यस्यान्वय-व्यतिरेकाभ्याम् अवधारणात् । ज्ञान-ज्ञेययोः सहोपलम्भ-नियमाद् अपि न ज्ञेयं ज्ञानाद् भिन्नम् । किं तु ज्ञानात्मकम् एवेति ।</p>
<p>इह संशयः—सर्वं ज्ञानात्मकम् इति युज्यते न वेति ? स्वप्नवत् विनाप्य् अर्थान् ज्ञानेनैव व्यवहार-सिद्धेः पृथक् तद्-अङ्गीकारे फलानतिरेकाच् च युज्यत इति प्राप्ते—</p>
<p><strong>नाभाव उपलब्धेः ॥</strong></p>
<p>बाह्यार्थस्याभावो न शक्यो वक्तुम् । कुतः ? उपलब्धेः । घटस्य ज्ञानम् इत्य् आदौ ज्ञानान्यस्यार्थस्योपलम्भात् । न चोपलब्धम् अपलपन् ग्राह्य-वाक् प्रेक्षावताम् । न च नाहम्-अर्थं नोपलभे अपि तु ज्ञानान्यं नोपलभे इति वाच्यम् । उपलब्धि-बलेनैव तद्-अन्यतायागले निपातनात् । घटम् अहं जानामीत्य् आदौ ज्ञा-धात्व्-अर्थं सकर्मकं सकर्तृकं च सर्वो लोकः प्रत्येति प्रत्याययति चान्यान् । तेन ज्ञान-मात्रं साधयन् सकलोपहास-हेतुर् इति भिन्नोऽर्थो ज्ञानात् ।</p>
<p>ननु ज्ञानान्यश् चेद् घटादिस् तस्य प्रकाशः कथं ज्ञाने चेत्, तर्हि एकस्मिन् सर्वस्य प्रकाशः स्यात् अन्यत्वाविशेषाद् इति चेन्, न । तद्-भिन्नेऽपि तस्मिन् यत्र विषयताख्यः सम्बन्धस् तयैव नान्यस्येति व्यवस्थानात् । पीत-रक्तादि-विषयक-समूहालम्बनस्य विरुद्ध-नाना-पीनाद्य्-आकारासम्भवाच् च । यत् तु सहोपलम्भ-नियमाद् अर्थो ज्ञानात्मेति तद् असत् साहित्यस्यार्थ-भेद-हेतुकत्वात् । ततश् च तयोस् तन्-नियमो हेतु-फल-भाव-निमित्तो मन्तव्यः । किं च, बाह्यम् अर्थं निरस्यता सौगतेन तस्य पृथक् सत्त्वं स्वीकृतम् । यत्-तद्-अन्तर् ज्ञेयं रूपं तद् बहिर्वद् अवभासते इति तद्-उक्तेः । अन्यथा वत् करणासम्भवः। न हि बन्ध्या-पुत्रवद् इति कश्चिद् आचक्षीत ॥२८॥</p>
<p><strong>र्प्च्-</strong> ११.१३.२३।</p>
<p><strong>ह्द्स्-</strong> ११.११.४।</p>
<p><strong>॥ २.२.२९ ॥</strong></p>
<p>अथ बाह्यार्थान् विनापि वासना-हेतुकेन ज्ञान-वैचित्र्येण स्वप्ने यथा व्यवहार एवं सर्वं जागरेऽपि स्याद् इति दृष्टान्तेन साधितं दूषयति—</p>
<p><strong>वैधर्म्याच् च न स्वप्नादिवद् ॥</strong></p>
<p>च-शब्दोऽवधारणे । स्वप्ने मनोरथे च यथा घटाद्य्-अर्थाकारक-ज्ञान-मात्र-सिद्धो व्यवहारः, तथा जागरेऽपि भवेद् इत्य् एतन् न सम्भवति । कुतः ? वैधर्म्यात् । स्वप्न-जागर-प्राप्तयोर् वस्तुनोर् असाधर्म्याद् एव । स्वप्ने खल्व् अनुभूतं स्मर्यते, जागरे तु प्रत्यक्षेणानुभूयते । स्वप्नोपलब्धं क्षण-द्वय-मात्रेणान्यद् अन्यद् भवति बाधितं च बोधे । जागरोपलब्धं तु वर्ष-शतानन्तरम् अपि तद्-धर्मकम् अबाधितं चेति । किं च, स्वप्नेऽनुभूतं स्मर्यत इति प्रत्युक्ति-मात्रं बोध्यम् । स्व-मतं तु स्व-मात्रानुभाव्यं तावन्-मात्र-समयं वस्तु स्वप्ने परेशः सृजतीति । सन्ध्ये सृष्टिर् आह हि इत्य् आदिना वक्ष्यते ॥२९॥</p>
<p><strong>र्प्च्-</strong> ११.२८.१५, ३.७.१०।</p>
<p><strong>ह्द्स्-</strong> ११.१२.३७</p>
<p><strong>॥ २.२.३० ॥</strong></p>
<p>यत् तूक्तं विनाप्य् अर्थान् वासना-वैचित्र्याज् ज्ञान-वैचित्र्यम् उपपद्यत इति तन्-निरासायाह—</p>
<p><strong>न भावोऽनुपलब्धे ॥</strong></p>
<p>वासनानां भावो न सम्भवति । कुतः ? अनुपलब्धेः । त्वन्-मते बाह्यार्थाप्राप्तेः । अर्थ-मूला किल वासनार्थान्वय-व्यतिरेक-सिद्धा । तव त्व् अर्थानङ्गीकारात् सा न सम्भवेत् ॥३०॥</p>
<p><strong>र्प्च्-</strong> ११.२६.२३।</p>
<p>**ह्द्स्- **३.२७.४</p>
<blockquote>
<p>**<br>
॥ २.२.३१ ॥**</p>
</blockquote>
<p>किं च, वासना नाम संस्कार-विशेषः । स च स्थिरम् आश्रयं विना न समस्तीत्य् आह—</p>
<p><strong>क्षणिकत्वाच् च ॥</strong></p>
<p>नेत्य् अनुवर्तते । वासनाश्रयः स्थिरः पदार्थो नैव तेऽस्ति । कुतः ? क्षणिकत्वात् । प्रवृत्ति-विज्ञानस्यालय-विज्ञानस्य च सर्वस्य क्षणिकत्वाङ्गीकारात् । न हि त्रिकाल-स्थिर-सम्बन्धिनि चेतनेऽसति देश-काल-निमित्त-सापेक्ष-वासनाध्यान-स्मरणादि-व्यवहारः सम्भवेत् । तथा चाश्रयाभावान् न सा तद्-अभावाच् च न तद्-वैचित्र्यम् इति तुच्छो विज्ञान-मात्र-वादः ॥३२॥</p>
<p><strong>र्प्च्-</strong> ११.१३.३१, ३.२६.३।</p>
<p>**ह्द्स्- **४.२९.७९।</p>
<p>—ओ)०(ओ—</p>
<h3 id="५-सरवथनपपततय-अधकरणम">५। सर्वथानुपपत्त्य्-अधिकरणम्</h3>
<p><strong>॥ २.२.३२ ॥<br>
सर्वथानुपपत्तेश् च ॥</strong></p>
<p>नेत्य् अनुवर्तनीयम् । शून्यम् इति वदन् भावम् भावं भावाभावं वा प्रतिपादयेत् । सर्वथा नाभिमत-सिद्धिः । कुतः ? अनुपपत्तेर् अयुक्तत्वात् । तथा हि । आद्येऽनिष्ठापत्तिः । द्वितीये प्रतिपाद्यितुर् भावस्य तत्-साधनस्य च सत्त्वात् सर्व-शून्यता-हानिः । तृतीये तु विरोधोऽनिष्ठता चेति । किं च येन प्रमाणेन शून्यं साध्यं तस्य शून्यत्वे शून्य-वाद-हानिः तस्य सत्यत्वे सर्व-सत्यता-प्रसङ्गश् चेति दुष्टः शून्य-वादः । एवं मिथो विरुद्ध-त्रिमती-निरूपणाज् जगत्-प्रतारकता बुद्धस्यावसीयते । लोकायतिकादि-मतानि त्व् अतितुच्छत्वाद् भगवता सूत्रकारेण प्रत्याख्यातुं नोट्टङ्कितानीति वेदितव्यम् । एतेन बौद्ध-निरासेन तत्-सदृशो मायी च निरस्तः । क्षणिकत्वम् अनुसृत्य दृष्टि-सृष्टि-वर्णनात् शून्य-वादम् आश्रित्य विवर्त-निरूपणाच् च तस्य तत्-सादृश्यम् ॥३२॥</p>
<p>**र्प्च्- **९.९.४०, १०.८७.२५, १०.१६.३९, १०.१६.३६, ८.३.२२, ८.३.२४,</p>
<p><strong>ह्द्स्-</strong> १.२.११।</p>
<blockquote>
<hr>
<p><strong>—<strong>ओ)०(ओ</strong>—</strong></p>
</blockquote>
<h3 id="६-एकसमनन-असमभवधकरणम">६। एकस्मिन्न् असम्भवाधिकरणम्</h3>
<p><strong>॥ २.२.३३ ॥</strong></p>
<p>अथ जैना दूष्यन्ते । ते मन्यन्ते पदार्थो द्विविधो जीव अजीवश् चेति । तत्र जीवश् चेतनः काय-परिमाणः सावयवः । अजीवः पञ्च-विधः । धर्माधर्म-पुद्गल-कालाकाश-भेदात् । गति-हेतुर् धर्मः । स्थिति-हेतुर् अधर्मश् च व्यापकः । वर्ण-गन्ध-रस-स्पर्शवान् पुद्गलः । स च द्विविधः परमाणुस् तत्-सङ्घातश् च । वाय्व्-अग्नि-जल-पृथिवी-तनु-भुवनादिकः ।</p>
<p>पृथिव्य्-आदि-हेतवः परमाणवो न चतुर्विधाः, किं त्व् एक-स्वभावाः । स्वभाव-परिणामात् तु पृथिव्य्-आदि-रूपो विशेषः । कालस् त्व् अतीतादि-व्यवहार-हेतुर् अणुश् च । आकाशस् त्व् एकोऽनन्त-प्रदेशश् चेति । तद् एवं षड् अमी पदार्था द्रव्य-रूपास् तद्-आत्मकम् इदं जगत् । तेषु चाणु-भिन्नानि पञ्च द्रव्याण्य् अस्तिकाया इत्य् आख्यायन्ते । जीवास्ति-कायो धर्मास्ति-कायोऽधर्मास्ति-कायः पुद्गलास्ति-काय आकासास्ति-काय इति । अस्ति-काय-शब्दोऽनेक-देश-वर्ति-द्रव्य-वाची । जीवस्य मोक्षोपयोगितया बोध्यान् सप्त-पदार्थान् वर्णयन्ति । जीवाजीवास्रव-संवर-निर्जर-बन्ध-मोक्षा इति । तेषु जीवः प्राग्-उक्तो ज्ञानादि-गुणकः । अजीवस् तद्-भोग्य-जातम् । आस्रवत्य् अनेन जीवो विषयेष्व् इत्य् आस्रव इन्द्रिय-सङ्घातः । संवृणोति विवेकादिकम् इति संवरोऽविवेकादिः । निःशेषेण जीर्यत्य् अनेन काम-क्रोधादिर् इति निर्जरः केशोल्लुञ्चन-तप्त-शिलारोहणादिः । कर्माष्टकेनापादितो जन्म-मरण-प्रवाहो बन्धः ।</p>
<p>तद् अष्टकं चैवं—चत्वारि घाति-कर्माणि पाप-विषय-रूपाणि यैर् ज्ञान-दर्शन-वीर्य-सुखानि स्वभाविकान्य् अपि जीवस्य प्रतिहन्यन्ते । चत्वारि त्व् अघाति-कर्माणि पुण्य-विषय-रूपाणि, यैर् देह-संस्थान-तद्-अभिमान-तत्-कृत-सुख-दुःखापेक्षोपेक्षा-सिद्धिः । स्व-शास्त्रोक्त-साधनैस् तद्-अष्टकाद् विमुक्तस्याविर्भूत-स्वाभाविकात्म-रूपस्य जीवस्य सदोर्ध्व-गतिर् अलोकाकाश-स्थितिर् वा मुक्तिः । सम्यग्-ज्ञान-दर्शन-चारित्र्याख्यं रत्न-त्रयं तत्-साधनम् । तान् एतान् पदार्थान् सप्त-भङ्गिना न्यायेनावस्थापयन्ति । स यथा स्याद् अस्ति, स्यान् नास्ति, स्याद् अस्ति च नास्ति च, स्याद् अवक्तव्यः, स्याद् अस्ति चावक्तव्यश् च, स्यान् नास्ति चावक्तव्यश् च, स्याद् अस्ति च नास्ति चावक्तव्यश् चेति । स्याद् इति कथञ्चिद् इत्य् अर्थेऽव्ययम् । सप्तानां नियमानां भङ्गा विद्यने यस्मिन् प्रतिपाद्यतयेति सप्त-भङ्गी । सत्त्वं, असत्त्वं, सद्-असत्त्वं, सद्-असद्-विलक्षणं, सत्त्वे सति तद्-विलक्षणत्वं, असत्त्वे सति तद्-विलक्षणत्वं, सद्-असत्त्वे सति तद्-विलक्षणत्वं, इति वादि-भेदेन पदार्थ-विषयाः सप्त नियमा भवन्ति । तद्-भङ्गार्थम् अयं न्यायः । स च सर्वत्रावश्यकः सर्वस्य पदार्थस्य सत्वासत्त्व-नित्यत्वानित्यत्व-भिन्नत्वाभिन्नत्वादिभिर् धर्मैर् अनैकान्तिकत्वात्। तथा हि यद्य् एकान्ततो वस्त्व् अस्त्य् एव तर्हि सर्वदा प्राप्तस्याप्राप्तत्वात् हेय-हानासम्भवाच् च । अनेकान्त-पक्षे तु कथञ्चित् कदाचित् कुत्रचित् कश्चित् केनचिद् रूपेण सत्त्वे हानोपादान-सम्भवात् । प्रवृत्तिर् निवृत्तिश् चोपपद्येत । द्रव्य-पर्यायात्मकं किल् सर्वं वस्तु । तत्र द्रव्यात्मना सत्त्वादिकम् उपपद्येत । पर्यायात्मना त्व् असत्त्वादिकम् । पर्यायास् तु द्रव्यावस्था-विषयाः । तेषां भावाभावात्मकतया सत्त्वासत्त्वादेर् उत्पत्तिर् इति । इह सन्दिह्यते—आर्हतोक्ता जीवादयः पदार्थास् तथा युज्यन्ते न वेति । सप्त-भङ्गिनो न्यायस्य साधकस्य सत्त्वात् युज्यन्ते इति प्राप्ते परिहरति—</p>
<p><strong>नैकस्मिन्न् असम्भवात् ॥</strong></p>
<p>नैते पदार्थास् तेन न्यायेनात्मानम् उपलब्धुं क्षमाः । कुतः ? एकस्मिन्न् इति । एकस्मिन्न् धर्मिणि युगपत् सत्त्वादि-विरुद्ध-धर्म-समावेशायोगाद् एवेत्य् अर्थः । न ह्य् एकं वस्त्व् एकदा शैत्योष्ण्य-भाग् वीक्षते क्वापि । किं च अनेकान्त-पक्षे स्वर्ग-नरक-मोक्षाणां मिथः सङ्कीर्णत्वात् स्वर्गाय नरक-हानाय मोक्षाय च साधन-विधिर् व्यर्थः स्यात् । एवं घटादीनाम् अपि तथात्वाद् उदकार्थी वह्निना प्रवर्तेत गृहार्थी तु वायुना । न च तत्र भेदस्यापि सत्त्वाद् उदकाद्य्-अर्थिनो वह्न्य्-आदितो निवृत्तिर् उपप्दयेतेति वाच्यम् अभेदस्यापि सत्त्वेन प्रवृत्तेर् अप्य् आवश्यकत्वात् । अपि च निर्धार्याः पदार्थाः निर्धार-साधनानि, भङ्गा निर्धारको जीवो निर्धारश् च तत् फलं, सर्वम् एतत् स्याद् अस्तीत्य् आदि विकल्पपन्यासेन सत्त्वासत्त्वादि-धर्मकतया निश्चित-वपुर् भवेद् इति लूता-तन्तुवत् त्रुट्यमानोऽसौ न्यायः । किम् अस्य परीक्षया ॥३३॥</p>
<p><strong>र्प्च् :</strong> —-</p>
<p><strong>ह्द्स्-</strong> ६.४.३२।</p>
<p><strong>॥ २.२.३४ ॥</strong></p>
<p>अथात्मनो देह-परिमाणत्वं प्रत्याचष्टे—</p>
<p><strong>एवं चात्माकार्त्स्न्यम् ॥</strong></p>
<blockquote>
<p><br>
यथैकस्मिन् सत्त्वासत्त्वादि-विरुद्ध-धर्म-योगो दोष एवम् आत्मनोऽकार्त्स्न्यं च सः । तथा हि—देह-परिमाणो जीव इति मतम् । तस्य बाल-देह-परिमितस्य युवादि-देहे पर्याप्तिर् न स्यात् । मनुष्य-देह-परिमितस्य तस्यादृष्ट-विशेष-लब्धेक-शरीरे च तथा सर्वाङ्गीण-सुख-दुःखानुपलम्भश् च पुनर् मशक-देहेऽसमावेशश् चेति ॥३४॥</p>
</blockquote>
<p><strong>र्प्च्-</strong> ११.३.३९, १०.५४.४४।</p>
<p>**ह्द्स्- **५.११.१२।</p>
<p><strong>॥ २.२.३५ ॥<br>
न च पर्यायाद् अप्य् अविरोधो विकारादिभ्यः ॥</strong></p>
<p>नन्व् अनन्तावयवस्य जीवस्य बाल-युवादि-देहान् करितुर् अगादि-देहान् वा भजतः क्रमाद् अवयवापगमोपगमाभ्यां वैपरीत्येन च तत्-तद्-देह-परिमितत्वम् अविरुद्धम् इति चेत्, न । कुतः ? विकारादिभ्यः । तथा सति जीवे विकारानित्यता प्रसङ्गात् । कृत-हान्य्-अकृताभ्यां चेति यत् किञ्चिद् एतत् । यत् तु मुक्ति-कालिकेन देहाघटितेन नित्येन परिमाणेन विशिष्टे जीवे न विकारादिर् इति वदन्ति तच् च मन्दम् । तस्य जन्यत्वाजन्यत्व-सत्त्वासत्त्वादि-विकल्पैः स्थैर्यासम्भवात् ॥३५॥</p>
<p><strong>र्प्च्-</strong> १०.५४.४५-४६।</p>
<p>**ह्द्स्- **११.३.३८</p>
<p><strong>॥ २.२.३६ ॥</strong></p>
<p>अथ जैनाभिमतां मुक्तिं दूषयति—</p>
<p><strong>अन्त्यावस्थितेश् चोभय-नित्यत्वाद् अविशेषात् ॥</strong></p>
<p>न चेत्य् अनुवर्तते । अन्त्यावस्थितेर् मोक्षावस्थायाश् चाविशेषात् । संसारावस्थातो विशेषाभावान् न युक्तो जैन-सिद्धान्तः । अविशेषः कुतः ? उभयेति । सदोर्ध्व-गतिर् अलोकाकाश-स्थितिश् च मुक्तिर् उक्ता । तयोर् उभयोर् मुक्तित्वेन नित्यत्वाङ्गीकारात् । न हि सदोर्ध्वं गच्छन् निराश्रयतया वा तिष्ठन् कश्चित् सुखी भवति । न च स-देहस्य तथात्वं दुःखाय, न तु निर्देहस्येति वाच्यम् । तद्वयवस्य च देहवद् भारवत्वात् । न च सा सा च नित्येति शक्यं वक्तुं क्रियात्वेन विनाश-ध्रौव्यात् । तस्मात् तुच्छम् एतज् जैन-मतं हास-पाटवम् अवगाहयति लोकान् इति । एतेन विश्वं सद्-असद्-भिन्नम् औपनिषदम् अपि ब्रह्म सर्व-शब्दावाच्यम् इत्य् आदि-विरुद्धं जल्पन् जैन-सखो मायी च दूषितः ॥३६॥</p>
<p><strong>र्प्च्-</strong> ७.२.१८।</p>
<p>**ह्द्स्- **६.१६.६, ६.१६.९।</p>
<p>—ओ)०(ओ—</p>
<h3 id="७-पतय-अधकरणम">७। पत्य्-अधिकरणम्</h3>
<p><strong>॥ २.२.३७ ॥</strong></p>
<p>इदानीं पाशुपतादि-मतानि प्रत्याख्याति । तत्र पाशुपता मन्यन्ते । कारण-कार्य-योग-विधि-दुःखान्ताः पञ्च पदार्थाः पशु-पाशा-विमोक्षणायेश्वरेण पशुपतिनोपदिष्टाः । तत्र पशुपतिः निमित्त-कारणं, महद्-आदि कार्यं, ओङ्कार-पूर्वको ध्यानादिर् योगः, त्रिसवण-स्नानादिर् विधिः, दुःखान्तो मोक्ष इति । एवं गणपतिर् दिनपतिश् चेश्वरो निमित्त-कारणं तस्मात् तस्माच् च प्रकृति-काल-द्वारा विश्व-सृष्टिः तद्-उपासनया तद्-अन्तिकम् उपागतस्य जीवस्य दुःखात्यन्त-निवृत्तिर् मोक्ष इति गाणेशाः सौराश् चाहुः । तत्र संशयः—पाशुपतादि-सिद्धान्तो युक्तो न वेति । घटादि-कर्तृणां कुलालादीनां निमित्तत्वस्यैव दर्शनात् तद्-उक्त-साधनैर् मोक्षस्यापि सम्भवात् युक्त इति प्राप्ते—</p>
<p><strong>पत्युर् असामञ्जस्यात् ॥</strong></p>
<p>नेत्य् अनुवर्तते । पत्युः सिद्धान्तो नोपयुज्यते । कुतः ? असामञ्जस्यात् वेद-विरोधात् । वेदः खल्व् एकस्यैव नारायणस्य विश्वैक-हेतुतां तद्-अन्यस्य ब्रह्म-रुद्रादेस् तत्-कार्यताम् अभिधत्ते तद्-अर्पित-वर्णाश्रम-धर्म-ज्ञान-भक्ति-हेतुकं मोक्षं च । तथा ह्य् अथर्वसु पठ्यते—</p>
<blockquote>
<p>तद् आहुर्—एको ह वै नारायण आसीन् न ब्रह्मा नेशानो नापो नाग्नीषोमौ नेमे द्याव्-आपृथिवी न नक्षत्राणि न सूर्यो न चन्द्रमाः । स एकाकी न रमते । तस्य ध्यानान्तः-स्थस्य यज्ञ-स्तोमम् उच्यते । तस्मिन् पुरुषाश् चतुर्दश जायन्ते । एका कन्या । दशेन्द्रियाणि मन एकादशं तेजः । द्वादशोऽहङ्कारः । त्रयोदशकः प्राणः । चतुर्दश आत्मा । पञ्चदशी बुद्धिः । भूतानि पञ्च तन्-मात्राणि । पञ्च महा-भूतानि [महोपनिषत् १] इत्य् आदि ।</p>
</blockquote>
<p>तस्य ध्यानान्तस्थस्य ललाटात्र्यक्षः शूलपाणिः पुरुषो जायते बिभ्रच् छ्रियं सत्यं ब्रह्मचर्यं तपो वैराग्यम् इत्य् आदि । तत्र ब्रह्मा चतुर्मुखोऽजायत इत्य् आदि च । तेष्व् एवान्यत्र ।</p>
<blockquote>
<p>अथ पुरुषो ह वै नारायणोऽकामयत प्रजाः सृजेय इत्य् आरभ्य, नारायणाद् ब्रह्मा जायते नारायणाद् रुद्रो जायते नारायणात् प्रजापतिः प्रजायते नारायणाद् इन्द्रो जायते नारायणाद् अष्टौ वसवो जायन्ते नारायणाद् एकादश-रुद्रा जायन्ते नारायणाद् द्वादशादित्या जायन्ते इत्य् आदि ।</p>
</blockquote>
<p>ऋक्षु च—</p>
<blockquote>
<p>अहं रुद्रेभिर् वसुभिश् चराम्य्
अहम् आदित्यैर् उत विश्वदेवैः । [ऋग्वेद १०.१२५.१]
यं कामये तं तम् उग्रं कृणोमि
तं ब्रह्माणं तम् ऋषिं तं सुमेधाम् ॥
अहं रुद्राय धनुर् आ तनोमि
ब्रह्म-द्विषे शरवे हन्तवाउ ।
अहं जनाय समदं कृणोम्य्
अहं द्याव् आपृथिवी आविवेश ॥ [ऋग्वेद १०.१२५.६-७] इत्य् आदि ।</p>
</blockquote>
<p>अथ यजुःषु तम् एतं वेदान्वचनेन इत्य् आदि । विज्ञाय प्रज्ञां कुर्वीत, आत्मा वा अरे द्रष्टव्यः इत्य् आदि च । स्मृतयोऽपि वेदानुसारिण्योऽसकृद् एतद्-अर्थम् आहुः । ये तु पशुपत्य्-आदयः शब्दाः स्व-वाच्यानां सर्वेशतां सर्व-कारणतां च प्रकाशयन्तः क्वचिद् उपलभ्यन्ते, ते किल नारायणात्मक-तादृश-स्व-वाच्य-वाचिन एव स्युर् उक्त-श्रुत्य्-अविरोधात् । समन्वय-लक्षण-निर्णयाच् चेति सर्वम् अवदातम् ॥३७॥</p>
<p><strong>र्प्च्-</strong> ४.२.२८-२९।</p>
<p>**ह्द्स्- **१.२.२८-२९।</p>
<p><strong>॥ २.२.३८ ॥</strong></p>
<p>अथ वेद-विरोधिनां तेषाम् अनुमानेनैव निमित्त-मात्रेश्वर-कल्पना । अनुमानिके तथा सति लोक-दृष्ट्य्-अनुसारेण सम्बन्धादि-वाच्यम् । तच् च विकल्पासहम् इत्य् आह—</p>
<p><strong>सम्बन्धानुपपत्तेश् च ॥</strong></p>
<p>पत्युर् जगत्-कर्तृत्व-सम्बन्धो नोपपद्यते अदेहत्वाद् एव । सदेहस्यैव कुलालादेर् मृदादि-सम्बन्ध-दर्शनात् सम्बन्धोऽनुपपन्नः ॥३८॥</p>
<p><strong>र्प्च्-</strong> —-</p>
<p>**ह्द्स्- **१.२.३०</p>
<p><strong>॥ २.२.३९ ॥<br>
अधिष्ठानानुपपत्तेश् च ॥</strong></p>
<p>इयम् अप्य् अदेहत्वाद् एव । सदेहो हि कुलालादि-धराद्य्-अधिष्ठानः कार्यं कुर्वन् दृश्यते ॥३९॥</p>
<p><strong>र्प्च्-</strong> ३.१०.११।</p>
<p>**ह्द्स्- **२.६.३१</p>
<p><strong>॥ २.२.४० ॥</strong></p>
<p>नन्व् अदेहस्यैव जीवस्य देहेन्द्रियादि यथाधिष्ठानम् एवं पत्युर् अपि तादृशस्य प्रधानं तत् स्याद् इति चेत्, तत्राह—</p>
<p><strong>करणवच् चेन् न भोगादिभ्यः ॥</strong></p>
<p>प्रलये प्रधानम् अस्ति । तच् च करणम् इव क्रियोपकारकम् अधिष्ठाय पतिर् जगत् कुर्याद् इति न शक्यं वक्तुम् । कुतः ? भोगादिभ्यः । करण-स्थानीय-प्रधानोपादान-हानादिना जन्म-मरण-प्राप्त्या सुख-दुःख-भोगान् ईश्वरत्व-प्रसङ्गात् ॥४०॥</p>
<p><strong>र्प्च्-</strong> १०.८७.२४।</p>
<p><strong>ह्द्स्-</strong> २.६.३२</p>
<p><strong>॥ २.२.४१ ॥</strong></p>
<p>ननु अदृष्टानुरोधेन पत्युः किञ्चिद् देहादिकं कल्प्यम् । दृश्यते ह्य् उग्र-पुण्यो राजा सदेहः साधिष्ठानश् च राष्ट्रस्येश्वरः । न तु तद्-विपरीत इति चेत् तत्र दूषणं दर्शयति—</p>
<p><strong>अन्तवत्वम् असर्वज्ञता वा ॥</strong></p>
<p>एवं सति देहादि-सम्बन्ध-घटितम् अन्तवत्त्वं तस्य जीववत् स्यात् असार्वज्ञ्यं च । न हि कर्माधीनस्य सार्वज्ञ्यं युज्यते । तथा चाविनाशी सर्वज्ञश् चेत्य् अभ्युपगम-क्षतिः । न चैवं ब्रह्म-वादे कोऽपि दोषः तस्य श्रुति-मूलत्वात् । दर्शितं चेदं श्रुतेस् तु शब्द-मूलत्वात् इत्य् अत्र । पतीनां स्वातन्त्र्यम् इह निरस्तम् । तदीयत्वेन सत्कारस् त्व् अङ्गीक्रियते । एवं च पाशुपतादि-त्रिमतीपरिहारार्थम् एषा पञ्च-सूत्री परिहार-हेतु-सामान्यात् । अतः पत्युर् इत्य् अविशेषोल्लेखः । तार्किकादि-सम्मतेश्वर-कारणता-निरासार्थं सेत्स्यन्ते ॥४१॥</p>
<p><strong>र्प्च्-</strong> २.९.३२।</p>
<p>**ह्द्स्- **२.६.३३।</p>
<blockquote>
<p>—ओ)०(ओ—</p>
</blockquote>
<h3 id="८-उतपततय-असमभवधकरणम">८। उत्पत्त्य्-असम्भवाधिकरणम्</h3>
<p><strong>॥ २.२.४२ ॥</strong></p>
<p>अथ शक्ति-वादं दूषयति । सार्वज्ञ्य-सत्य-सङ्कल्पादि-गुणवती शक्तिर् एव विश्व-हेतुर् इति शाक्ता मन्यन्ते । तत्-सम्भवेन् न वेति विचिकित्सायां तादृश्या तया विश्व-सृष्ट्य्-अनुपपत्तेः सम्भवेद् इति प्राप्ते प्रत्याचष्टे –</p>
<p>**उत्पत्त्य्-असम्भवात् ॥ **</p>
<p>नेत्य् आकर्षणीयम् । इहापि वेद-विरोधाद् अनुमानेनैव शक्ति-कारणता कल्पनीया । तेन लोक-दृष्ट्यैव युक्तिर् वक्तव्या । ततश् च शक्तिर् विश्व-जनयित्रीति नोपपद्यते । कुतः ? केवलायास् तस्यास् तद्-उत्पत्त्य्-अयोगात् । न हि पुरुषाननुगृहीताभ्यः स्त्रीभ्यः पुत्रादयः सम्भवन्तो वीक्ष्यन्ते लोके । सार्वज्ञ्य्-आदिकं त्व् अप्रेक्षाभिहितं लोकेऽदर्शनात् ॥४२॥</p>
<p>**र्प्च्- **१०.८७.२७।</p>
<p>**ह्द्स्- **२.६.३९।</p>
<p>—ओ)०(ओ—</p>
<p>**॥ २.२.४३ ॥<br>
न च कर्तुः करणम् ॥ **</p>
<p>एवं सति देहादि-सम्बन्ध-घटितम् अन्तवत्त्वं तस्य जीववत् स्यात् असार्वज्ञं च । न् अहि कर्माधीनस्य सार्वज्ञ्यत्वं युज्यते । तथा चाविनाशी सर्वज्ञश् चेत्य् अभुय्पगम-क्षतिः । न चैवं ब्रह्म-वादे कोऽपि दोषस् तस्य श्रुति-मूलत्वात् । दर्शितं चेदं श्रेतुस् तु शब्द-मूलत्वाद् इत्य् अत्र । पतीनां स्वातन्त्र्यम् इह निरस्तम् । तदीयत्वेन सत्-कारस् त्व् अङ्गीक्रियते । एवं च पाशुपतादि-त्रिमती-परिहारार्थम् एषा पञ्च-सूत्री परिहार-हेतु-सामान्यात् । अतः पत्युर् इत्य् अविशेषोल्लेखः । तार्किकादि-सम्मतेश्वर-कारणता-निरासार्थं सेत्य् अन्ये ॥४१॥</p>
<p>**र्प्च्, ह्द्स् : **१०.८७.२८।</p>
<blockquote>
<p>—ओ)०(ओ—</p>
</blockquote>
<p><strong>॥ २.२.४४ ॥</strong></p>
<p>ननु पुरुषस्त्य नित्य-ज्ञानेच्छादि-करणम् अस्तीति चेत् तत्राह—</p>
<p><strong>विज्ञानादि भावे वा तद्-अप्रतिषेधः ॥</strong></p>
<p>तस्य पुरुषस्य नित्य-ज्ञानेच्छादि-करणम् अस्तीति चेत् तर्हि तद्-अप्रतिषेधो ब्रह्म-वादान्तर्भावः । तत्र तादृशात् पुरुषाद् विश्व-सृष्ट्य्-अङ्गीकारात् ॥४४॥</p>
<p>**र्प्च्- **१.२.११।</p>
<p>**ह्द्स्- **२.६.१।</p>
<blockquote>
<p>—ओ)०(ओ—</p>
</blockquote>
<p><strong>॥ २.२.४५ ॥</strong></p>
<p>शक्ति-मात्र-कारणता-वादस् तु निःश्रेयस-कामैर् अनारदणीय एवेत्य् उपसंहरति—</p>
<p><strong>विप्रतिषेधाच् च ॥</strong></p>
<p>सर्व-श्रुति-स्मृति-युक्ति-विरोधात् तुच्छः शक्ति-वादः ।</p>
<p>श्रुतयः स्मृतयश् चैव युक्तयश् चेश्वरं परम् ।</p>
<p>वदन्ति तद्-विरुद्धं यो वदेत् तस्मान् न चाधमः ॥ [प।पु।] इति हि स्मृतिः ।</p>
<p>च-शब्देनोत्पत्त्य्-असम्भवाद् इति हेतुः समुच्चितः । तद् एवं साङ्ख्यादि-वर्त्मनां दोष-कण्टक-वैशिष्ट्यात् तद्-रहितं वेदान्त-वर्त्मैव श्रेयोऽर्थिभिर् आस्थेयम् इति ॥४५॥</p>
<p>**र्प्च्- **१.५.६।</p>
<p>**ह्द्स्- **१०.८७.५०।</p>
<p>॥ इति श्रीमद्-ब्रह्म-सूत्र-भाष्ये द्वितीयाध्यायस्य द्वितीयः पादः ॥</p>
<p>॥ २.२ ॥</p>
<p>—ओ)०(ओ—</p>
<p>(२.३)</p>
<h2 id="दवतयऽधयय-ततय-पद">द्वितीयोऽध्यायः, तृतीयः पादः</h2>
<p>व्योमादि-विषयां गोभिर् विमतिं विजघान यः ।</p>
<p>स तां मद्-विषयां भास्वान् कृष्णः प्रणिहनिष्यति ॥</p>
<h3 id="१-वयद-अधकरणम">१। वियद्-अधिकरणम्</h3>
<p><strong>॥ २.३.१ ॥</strong></p>
<p>प्रधानादि-वादानां युक्त्याभासमयता द्वितीये पादे प्रदर्शिता । तृतीये तु सर्वेश्वरात् तत्त्वानाम् उत्पत्तिस् तेनैव तेषां विलयो, जीवानां त्व् अनुत्पत्तिर् ज्ञान-वपुषां तेषां ज्ञानाश्रयत्वं परमाणुता ज्ञान-द्वारा व्याप्तिः कर्तृत्वं ब्रह्मांशता, मत्स्याद्य्-अवताराणां साक्षाद् ईश्वरत्वम् अदृष्टादि-हेतुका जीव-वैचित्री चेत्य् अयम् अर्थ-निचयो विरोधि-वाक्य-परिहारेणोपपाद्यते । इह प्रधान-महद्-अहङ्कार-तन्-मात्रेन्द्रिय-वियद्-आदि-रूपेण सृष्टी-क्रमः सुबालादि-श्रुति-सिद्धो मुख्यः । तैत्तिरीयादि-क्रमेण वियद्-आदितस् तद्-विचारस् तु विसम्ंवाद-विनाशायेति स्पष्टम् उपरिष्टाद् भविष्यति । छान्दोग्ये—सद् एव सौम्येदम् अग्र आसीत् [छा।उ। ६.२.१] इत्य् उपक्रम्य, तद् ऐक्षत बहु स्यां प्रजायेयेति तत् तेजोऽसृजत [छा।उ। ६.२.३], तत् तेज ऐक्षत बहु स्यां प्रजायेयेति, तद्-अपोऽसृजत । ता आप ऐक्षन्त बह्व्यः स्याम प्रजायेमहीति ता अन्नम् असृजन्त [तै।उ। २.१.३] इति पठ्यन्ते । अत्र तेजोऽवन्नानि प्रजातानीत्य् उक्तम् । इह भवति विमर्शः । वियत् प्रजायते न वेति संशये श्रुत्य्-अभावान् न प्रजायत इति शङ्कते ।</p>
<p><strong>न वियद् अश्रुतेः ।</strong></p>
<p>नित्यं वियन् न प्रजायते । कुतः ? अश्रुतेः । छान्दोग्य-गत-भूतोत्पत्ति-प्रकरणे तस्याश्रवणात् । तत्र तद् ऐक्षतेत्य् आदिना त्रयाणाम् एव तेजोऽब्-अन्नानाम् उत्पत्तिः श्रूयते, न तु वियतोऽतस् तन् नोत्पद्यत इत्य् अर्थः ॥१॥</p>
<p><strong>र्प्च्-</strong> २.२.२८, ११.११.२८, ११.१५.१९।</p>
<p><strong>ह्द्स्-</strong> ११.३.३</p>
<blockquote>
<p>—ओ)०(ओ—</p>
</blockquote>
<h3 id="२-वयद-उतपततय-अधकरणम">२। वियद्-उत्पत्त्य्-अधिकरणम्</h3>
<p><strong>॥ २.३.२ ॥</strong></p>
<p>एवं प्राप्तौ निरस्यति—</p>
<p><strong>अस्ति तु ॥</strong><sup id="fnref:15"><a href="#fn:15" class="footnote-ref" role="doc-noteref">15</a></sup></p>
<p>तु-शब्दः शङ्कापनोदनार्थः । अस्त्य् उत्पत्तिर् वियतः । छान्दोग्ये तस्याश्रवणेऽपि तस्माद् वा एतस्माद् आत्मन आकाशः सम्भूतः आकाशाद् वायुर्, वायोर् अग्निर्, अग्नेर् आपोऽद्भ्यो महती पृथिवीति [तै।उ। २.१] तैत्तिरीयके श्रवणात् ॥२॥</p>
<p><strong>र्प्च्-</strong> ४.२४.६०, ८.५.२९, २.५.२५, ३.५.३२।</p>
<p>**ह्द्स्- **२.५.२५</p>
<p><strong>॥ २.३.३ ॥</strong></p>
<p>पुनः शङ्क्यते—</p>
<p><strong>गौण्य-सम्भवाच् छब्दाच् च ॥</strong><sup id="fnref:16"><a href="#fn:16" class="footnote-ref" role="doc-noteref">16</a></sup></p>
<p>न खलु वियद् उत्पत्तिः सम्भावयितुम् अपि शक्या जीवत्सु श्रीमत्-कण-भक्षाक्ष-चरण-चरणोपजीविषु । या तूत्पत्तिः श्रुतिभिर् उदाहृता सा किल, कुर्व् आकाशं जातम् आकाशम् इत्य् आदि-लोकोक्तिवद् गौणी भविष्यति । कुतः ? असम्भवात् । नहि निराकारस्य विभोर् वियतः सम्भवेद् उत्पत्तिः कारण-सामग्री-विरहाच् छब्दाच् च । वायुश् चान्तरीक्षं चैतद् अमृतम् इति बृहद्-आरण्यक-वाक्याच् च तस्योत्पत्तिर् नास्तीति मन्तव्यम् ॥३॥ \</p>
<p>**र्प्च्- —<br>
ह्द्स्- **११.३.३</p>
<blockquote>
</blockquote>
<p><strong>॥ २.३.४ ॥</strong></p>
<p>यदि कश्चिद् ब्रूयाद् एक एव सम्भूत-शब्दोऽग्नि-प्रभृताव् अनुवर्तमानो मुख्य आकाशे पुनर् गौणः कथम् ? इति । तं प्रत्य् आह—</p>
<p><strong>स्याच् चैकस्य ब्रह्म-शब्दवत् ।</strong></p>
<p>यथा भृगु-वल्ल्यां तपसा ब्रह्म विजिज्ञासस्व तपो ब्रह्म [तै।उ। ३.२.१] इत्य् एकस्मिन्न् एव वाक्ये एकस्यैव ब्रह्म-शब्दस्य ब्रह्म-विज्ञान-साधने तपसि गौणत्वं विज्ञेये, ब्रह्मणि तु मुख्यत्वम् । एवं सम्भूत-शब्दस्यापि स्यात् । तस्माच् छान्दोग्याश्रवणाद् इतः क्वाचित्की वियद् उत्पत्ति-श्रुतिर् बाध्यते ॥४॥</p>
<p><strong>र्प्च्-<br>
ह्द्स्-</strong> ११.३.१४</p>
<blockquote>
<p>—ओ)०(ओ—</p>
</blockquote>
<h3 id="३-परतजञ-हनय-अधकरणम">३। प्रतिज्ञा-हान्य्-अधिकरणम्</h3>
<p><strong>॥ २.३.५ ॥</strong></p>
<p>एवं प्राप्तौ पुनः परिहरति—</p>
<p><strong>प्रतिज्ञा-हानिर् अव्यतिरेकाच् छब्देभ्यः ।</strong></p>
<p>येनाश्रुतं श्रुतं भवति इत्य् आदि छान्दोग्य-श्रुत्या कृता या प्रतिज्ञा तस्या अहानिः कृत्स्नस्यार्थस्य ब्रह्माव्यातिरेकात् सम्पद्यते । व्यतिरेके तु सति सा विहीयेतैव । तद् अव्यतिरेकस् तु तद्-उपादानकत्व-निबन्धनः । तस्माद् एक-विज्ञानेन सर्व-विज्ञानं प्रतिजानन्त्या तया वियद्-उत्पत्तिर् अङ्गीकृता । तथा शब्देभ्यश् च, सद् एव सोम्येदम् अग्र आसीद् एकम् एवाद्वितीयम् ऐतदात्म्यम् इदं सर्वम् इत्य् आदिभ्यस् तद्-गतेभ्यः प्राक् सर्गाद् एकत्वं परत्र तादात्म्यं च निरूपयद्भ्यः सा स्वीकार्या ॥५॥</p>
<p>**र्प्च्-<br>
ह्द्स्- **१.२.३०-३१</p>
<p><strong>॥ २.३.६ ॥</strong></p>
<p>ननु वाचकाभावात् कथम् अत्र सा वक्तुं शक्या ? तत्राह—</p>
<p><strong>यावद्-विकारं तु विभागो लोकवत् ।</strong></p>
<p>तु-शब्दः शङ्का-प्रहाणाय । ऐतदात्म्यम् इदं सर्वम् इत्य् अत्र यावद्-विकारं विभागो निरूपितः । प्रधान-महद्-आदयो यावन्तो विकाराः सुबालादि-श्रुत्य्-अन्तरोक्तास् तेषां सर्वेषाम् एव विभागस् तयापि बोधित इत्य् अर्थः । दृष्टान्तम् आह—लोकेति । लोके यथैते सर्वे चैत्रात्मजा इत्य् उक्त्वा तेषु केषाञ्चिद् एव चैत्राद् उत्पत्तौ कीर्तितायां तस्माद् एव सर्वेषाम् उत्पत्तिर् विदिता स्यात् तथेहाप्य् ऐतदात्म्यम् इदं सर्वम् इत्य् अनेन सर्वाणि प्रधान-महद्-आदीनि तत्त्वानि सद्-उत्पन्नान्य् उक्त्वा तेषु तेजोऽब्-अन्नानां सत उत्पत्तौ कीर्तितायां सर्वेषां तेषां तस्माद् उत्पत्तिर् विदिता भवति इति । तथा च वाचकाभावेऽप्य् आर्थिकी वियद्-उत्पत्तिर् अत्र गम्येति । विभाग उत्पत्तिः । यत् तु गौण्य-सम्भवाच् छब्दाच् चेत्य् उक्तं, तन् न अचिन्त्य-शक्तेर् उत्पादक-सामग्र्याः श्रवणात् । अमृतत्वं त्व् आपेक्षिकम् एवोत्पत्ति-विनाश-श्रवणात् । एवम् अनुमानाच् च तस्योत्पत्ति-विनाशौ निश्चिनुमः । वियद् उत्पद्यते भूतत्वात् । विनश्यति चानित्य-गुणाश्रयत्वाद् अग्निवद् इत्य् उभयत्रान्वय-दृष्टान्तः । यन् नैवं तन् नैवं यथात्मेत्य् उभयत्र व्यतिरेक-दृष्टान्तश् च । एतेन स्याच् चैकस्येत्य् अपि निरस्तम् । तस्मान् नव्यो न व्योम-जन्माभ्युपगमः ॥६॥</p>
<p><strong>र्प्च्-<br>
ह्द्स्-</strong> ६.४.३०</p>
<p>—ओ)०(ओ—</p>
<h3 id="४-मतरशवधकरणम">४। मातरिश्वाधिकरणम्</h3>
<p><strong>॥ २.३.७ ॥</strong></p>
<p>वायौ पूर्वोक्तम् अर्थम् अतिदिशति—</p>
<p><strong>एतेन मातरिश्वा व्याख्यातः ।</strong></p>
<p>एतेन वियज्-जन्म-व्याख्यानेन मातरिश्वा तद्-आश्रितो वायुर् अपि कार्यतयोक्त इत्य् अर्थः । इहाप्य् एवम् अङ्गानि बोध्यानि । वायुर् नोत्पद्यते छान्दोग्येऽनुक्तेः । अस्त्य् उत्पत्तिर् आकाशाद् वायुर् इत्य् उक्तेस् तैत्तरीयके । गौण्य् उत्पत्तिर् अमृतत्व-श्रुतेः । प्रतिज्ञानुपरोधाद् ऐअदात्म्यम् इदं सर्वम् इति सर्वेषां ब्रह्म-कार्यत्वोक्तेश् च छान्दोग्येऽपि वायोर् उत्पत्तिर् बोध्येति सिद्धान्तः । अमृतत्वं त्वापेक्षिकम् इत्य् उक्तम् । योग-विभागस् तेजः-सूत्रे मातरिश्व-परामर्शार्थः ॥७॥</p>
<p><strong>र्प्च्-<br>
ह्द्स्-</strong> ३.२६.३५</p>
<p>—ओ)०(ओ—</p>
<h3 id="५-असमभवधकरणम">५। असम्भवाधिकरणम्</h3>
<p><strong>॥ २.३.८ ॥</strong></p>
<p>अथ सद् एव सौम्येदम् इत्य् आदौ सन्देहान्तरम् । सद् ब्रह्माप्य् उत्पद्यते न वेति । कारणानाम् अपि प्रधान-महद्-आदीनाम् उत्पत्त्य्-अभिधानात् सद् अप्य् उत्पद्यते तस्यापि कारणत्वाविषयाद् इत्य् एवं प्राप्तौ—</p>
<p>**असम्भवस् तु सतोऽनुपपत्तेः **</p>
<p>तु-शब्दः शङ्का-च्छेदे निश्चये वा । सतो ब्रह्मणः सम्भवः उत्पत्तिर् नैवास्ति । कुतः ? अनुपपत्तेः । हेतु-विरहिणस् तस्य तद्-अयोगाद् इत्य् अर्थः । अत एवं श्रुतिर् आह—</p>
<blockquote>
<p>स कारणं करणाधिपाधिपो
न चास्य कश्चिज् जनिता न चाधिपः ॥ [श्वे।उ। ६.९] इति ।</p>
</blockquote>
<p>न च कारणत्वाद् उत्पत्तिमद् इत्य् अनुमातुं शक्यं श्रुत्यानुमान-बाधात् । मूल-कारणस्य स्वीकार्यत्वात् तद्-अभावेऽनवस्थापाताच् च । यन् मूल-कारणं तत् त्व् अमूलम् एव । मूले मूलाभावाद् इति । इह ब्रह्मोत्पत्ति-शङ्का-परिहारेणैवं ज्ञाप्यते । ब्रह्मैव परम-कारणत्वाद् उत्पत्ति-शून्यं तद् अन्यद् अव्यक्त-महद्-आदिकं तु सर्वम् उत्पत्तिमद् एव । खादि-जन्म-निरूपणं तूदाहरणार्थम् इति ॥८॥</p>
<p><strong>र्प्च्-<br>
ह्द्स्-</strong></p>
<p>—ओ)०(ओ—</p>
<h3 id="६-तजऽधकरणम">६। तेजोऽधिकरणम्</h3>
<p><strong>॥ २.३.९ ॥</strong></p>
<p>एवं प्रासङ्गिकं समाप्य तेजो-विषयकं श्रुति-विरोधं परिहरति । तत् तेजोऽसृजत इति ब्रह्मअजत्वं तेजसः श्रुतम् । वायोर् अग्निर् इति तु वायुजत्वम् । तत्र वायोर् इति पञ्चम्या आनन्तर्यार्थत्वस्यापी सम्भवात् ब्रह्मजं तद् इति प्राप्ते—</p>
<p><strong>तेजोऽतस् तथा ह्य् आह ॥</strong></p>
<p>अतो मातरिश्वनः सकाशात् तेज उत्पद्यते । तथा हि श्रुतिर् आह—वायोर् अग्निर् इति । इदम् अत्र बोध्यम् । अनुवर्तमान-सम्भूत-शब्दान्वितत्वेन वायोर् इति पञ्चम्या अपादानार्थत्वम् एव मुख्यं कॢप्तत्वात् । आनन्तर्यार्थत्वं तु भाक्तं कल्प्यत्वात् । ततश् च मुख्यम् एव न्याय्यत्वाद् ग्राह्यम् । एवम् अपि वक्ष्यमाण-युक्त्या ब्रह्मजत्वं च न विरुध्यते ॥९॥</p>
<p><strong>र्प्च्-<br>
ह्द्स्-</strong> ४.२५.६३</p>
<p>—ओ)०(ओ—</p>
<h3 id="७-अब-अधकरणम">७। अब्-अधिकरणम्</h3>
<p><strong>॥ २.३.१० ॥</strong></p>
<p>अथापाम् उत्पत्तिम् आह । तत्र यद्य् उभयत्राप्य् अग्नेर् एव तद्-उत्पत्तिर् उक्ता तथापि विरुद्धात् तस्मात् सा न युज्येतेति कस्यचित् शङ्का स्यात् । ताम् अपनेतुं सूत्रारम्भः—</p>
<p><strong>आपः ॥</strong></p>
<p>अतस् तथाह्याहेत्य् अनुवर्तते । आपोऽतस् तेजस उत्पद्यन्ते । हि यतस् तथा श्रुतिर् आह । तद् अपोऽसृजतेत्य् अग्नेर् आप इति च । न हि वाचनिकेऽर्थे न्यायोऽवतरति । छान्दोग्ये तूपपादिका युक्तिर् अपि दृश्यते । तस्मात् यत्र क्व च शोचति स्वेदते वा पुरुषस् तेजस एव तद् अध्य् आपो जायन्ते इति ॥१०॥</p>
<p>**र्प्च्-<br>
ह्द्स्- **३.२६.४७, ४.२५.६३</p>
<p>—ओ)०(ओ—</p>
<h3 id="८-पथवय-अधकरणम">८। पृथिव्य्-अधिकरणम्</h3>
<p><strong>॥ २.३.११ ॥</strong></p>
<p>ता आप ऐक्षन्त बह्व्यः स्याम प्रजायेमहीति ता अन्नम् असृजन्त [छा।उ। ६.२.४] इति विचारान्तरम्। किम् अनेनान्न-शब्देन यवादिकं ग्राह्यं किं वा पृथिवीति । तस्मात् यत्र क्वचन वर्षति तद् एव भूयिष्ठम् अन्नं भवत्य् अद्भ्य एव तद्-अध्यन् नाद्यं जायत इति तत्रैव युक्ति-प्रदर्शनाद् रूढेश् च यवादिकम् इति प्राप्ते—</p>
<blockquote>
</blockquote>
<p>**पृथिव्य्-अधिकार-रूप-शब्दान्तरेभ्यः **</p>
<p>पृथिव्य् एव ग्राह्या, न तु यवादि । कुतः ? अधिकारेत्य् आदेः । तत् तेजोऽसृजत इति महा-भूतानाम् एवाधिकारात् यत् कृष्णं तद् अन्नस्येति पार्थिव-रूपत्वात् अद्भ्यः पृथिवीति श्रुत्य्-अन्तराच् चेत्य् अर्थः । एवं सति तस्माद् यत्र क्वचनेत्य् आदिकं तु हेतु-फलयोर् ऐक्य-विवक्षया सङ्गमनीयम् ॥११॥</p>
<p>**र्प्च्-<br>
ह्द्स्- **३.२६.४४, ४.२५.६२</p>
<p>—ओ)०(ओ—</p>
<h3 id="९-तद-अभधयनधकरणम">९। तद्-अभिध्यानाधिकरणम्</h3>
<p><strong>॥ २.३.१२ ॥</strong></p>
<p>वियद्-आदि-क्रमेण तत्त्व-सृष्टि-विमर्शो विसंवाद-परिहारायैव कृतः । प्रधान-महद्-आदि-रूपेण तद्-विमर्शस् तु जन्मादि-सूत्रेणैव सिद्धः । अथ तस्मिन् विशेषं वक्तुम् आरभते । सुबालोपनिषदि पठ्यते—तद् बाहुः किं तदासीत् तस्मै सहोवाच न सन्न् आसन् न सद् असद् इति तस्मात् तमः सञ्जायते तस्माद् भूतादिर् भूतादेर् आकाशम् आकशाद् वायुर् वायोर् अग्निर् अग्नेर् आपोऽद्भ्यः पृथिवी तद्-अण्डम् अभवत् इति । इह तम-आकाशयोर् अन्तरालेऽक्षराव्यक्त-महद्-भूतादि-तन्-मात्रेन्द्रियाणि क्रमेण बोध्यानि । सन्दग्धा सर्वाणि भूतानि पृथिव्य्-अप्सु प्रलीयते । आपस् तेजसि लीयन्ते । तेजो वायौ विलीयते । वायुर् आकाशे विलीयते । आकाशम् इन्द्रियेष्व् इन्द्रियाणि तन्-मात्रेषु तन्-मात्राणि भूतादौ विलीयन्ते । तम एकीभवति परस्मिन् । परस्मात् न सन् नासन् न सद् असत् इत्य् अग्रिम-लय-वाक्यानुरोधात् । एतच् चापाततो वस्तुतस् तु भूतादि-शब्देनाहङ्कारस् त्रिविधः । तस्मात् सात्त्विकात् मनो देवताश् च । राजसाद् इन्द्रियाणि । तामसात् तु तन्-मात्र-द्वाराकाशादीनीति बहु-व्याख्यानुसारान् । श्री-गोपालोपनिषदि च—पूर्वं ह्य् एकम् एवाद्वितीयं ब्रह्मासीत् तस्माद् अव्यक्तम् अव्यक्तम् एवाक्षरं तस्माद् अक्षरात् महत् तत्त्वं महतो वै अहङ्कारस् तस्माद् एवाहङ्कारात् पञ्च तन्-मात्राणि तेभ्यो भूतानि तैर् आवृतम् अक्षरं भवति [२.५२] इति । तत्र संशयः—प्रधानाद् इति स्वानन्तर-तत्त्वाद् उपजायन्ते उत साक्षाद् एव सर्वेश्वरात् ? इति । शब्द-स्वारस्यात् स्वानन्तर-तत्त्वाद् एवेति प्राप्ते—</p>
<p><strong>तद्-अभिध्यानाद् एव तु तल्-लिङ्गात् सः ॥</strong></p>
<p>शङ्का-च्छेदाय तु-शब्दः । स तम आदि-शक्तिकः सर्वेश्वर एव प्रधानादीनां पृथिव्य्-अन्तानां कार्याणां साक्षाद्-धेतुः । कुतः ? तद्-अभीति । सोऽकामयत बहु स्यां प्रजायेय इत्य् आदौ तस्यैव तच्-छक्तिकस्य प्रधानादि-बहु-भवन-सङ्कल्पात् लिङ्गात् ब्रह्मैव तमः-प्रभृतीनि प्रविश्यः प्रधानादि-रूपेण तानि परिणमयति । यस्य पृथिवी शरीरम् इत्य् आदि-श्रुतेर् अन्तर्यामि-ब्राह्मणाच् च ॥१२॥</p>
<p>—ओ)०(ओ—</p>
<p><strong>॥ २.३.१३ ॥<br>
विपर्ययेण तु क्रमोऽत उपपद्यते च ॥</strong></p>
<p>तु-शब्दोऽवधारणे ।</p>
<blockquote>
<p>एतस्माज् जायते प्राणो मनः सर्वेन्द्रियाणि च ।
स्वं वायुर् ज्योतिर् आपश् च पृथिवी विश्वस्य धारिणी ॥</p>
</blockquote>
<p>इति मुण्डक-श्रुतौ सुबाल-श्रुत्य्-आदि-दृष्टात् प्रधान-महद्-आदि-क्रमात् विपर्ययेण यः क्रमः साक्षात् सर्वेश्वरानन्तर्य-रूपः सर्वेषां प्राणादि-पृथिव्य्-अन्तानां प्रतीयते स खल्व् अतः सर्वेश्वराद् एव तत्-तद्-वस्तु-शक्तिकात् तत्-तत्-कार्योत्पत्तेर् उपपद्यते । अन्यथा शब्द-स्वारस्य-भङ्गः । सर्वेश्वरस्य सर्वोपादानत्वं सर्व-स्रष्टृत्वं तद्-विज्ञानेन सर्व-विज्ञानं व्याकुप्येत् । जडैः प्रधानादिभिस् तत्-तत्-परिणामासम्भवश् चेति च-शब्दात् । तस्मात् स एव सर्वत्र साक्षाद् धेतुर् इति ॥१३॥</p>
<p><strong>र्प्च्-<br>
ह्द्स्-</strong> १०.४८.१८-१९।</p>
<p><strong>॥ २.३.१४ ॥</strong></p>
<p>आशङ्क्य परिहरति—</p>
<p><strong>अन्तरा विज्ञान-मनसी क्रमेण तल्-लिङ्गाद् इति चेन् नाविशेषात् ।</strong></p>
<p>विज्ञान-शब्देनात्मेन्द्रियाणि भण्यन्ते । सर्वेषां तत्त्वानां साक्षात् सर्वेशाद् उत्पत्तिर् अभिध्यान-लिङ्गाद् अवगता एतस्माद् इति श्रुत्या निश्चीयते इति न सम्भवति, तस्याः क्रम-विशेष-परत्वात् । आकाशादिषु श्रुत्य्-अन्तर-सिद्धः क्रमस् तयापि खं वायुर् इत्य् आदिना प्रतीयते । तल्-लिङ्गात् तैः सह पाठ-लिङ्गात् । भूत-प्राणयोर् अन्तराले तेनैव क्रमेण विज्ञान-मनसी च प्रजायेते इत्य् अवबुद्ध्यते । अतस् त्वया श्रुत्या सर्वेषां तत्त्वानां साक्षात् सर्वेशाद् उत्पत्तिर् निश्चेतुं न शक्येति चेन् न । कुतः ? अविशेषात् । तस्यां सर्वेषां प्राणादि-पृथिव्य्-अन्तानां साक्षात् सर्वेश-जातत्वाभिधानस्य समानत्वाद् इत्य् अर्थः । एतस्माद् इत्य् अनेन हि सर्वे प्राणादयः सम्बध्यन्ते । अयं भावः । सोऽकामयत बहु स्याम् इत्य् आदेर् एतस्मात् जायते प्राण इत्य् आदेश् च श्रवणात् । अहं सर्वस्य प्रभवो मत्तः सर्वं प्रवर्तते [गीता १०.९],</p>
<blockquote>
<p>तत्र तत्र स्थितो विष्णुस् तत्-तच्-छक्तिं प्रबोधयेत् ।
एक एव महा-शक्तिः कुरुते सर्वम् अञ्जसा ॥ इत्य् आदि स्मृतेश् च ।</p>
</blockquote>
<p>सर्वाणि प्रधानादीनि साक्षात् सर्वेशोद्भवानीति मन्तव्यम् । न चैवं सुबाल-श्रुत्यादि-दृष्ट-क्रम-विरोधः । तम-आदि-शक्तिमान् प्रधानादि-कार्य-हेतुर् इति तत्र विवक्षितत्वात् । तथा चोभयं सूपपन्नम् । तद् एवं सति तत्-तेजोऽसृजतेत्य् अत्र तत् तमः प्रभृति-शक्तिकं ब्रह्म प्रधानादि-वाय्व्-अन्तं सृष्ट्वा तेजोऽसृजतेति तस्माद् वा इत्य् अत्र तत् तस्मात् तमः-प्रभृति-शक्तिकात् सम्भावित-प्रधानादिकाद् आत्मनः सर्वेशाद् आकाशः सम्भूत इति सङ्गमनीयम् ॥१४॥</p>
<p><strong>र्प्च्-<br>
ह्द्स्-</strong> १०.७०.३८।</p>
<blockquote>
<p>—ओ)०(ओ—</p>
</blockquote>
<h3 id="१०-चरचर-वयपशरयधकरणम">१०। चराचर-व्यपाश्रयाधिकरणम्</h3>
<p><strong>॥ २.३.१५ ॥</strong></p>
<p>नन्व् एवं सर्वेश्वरो हरिर् एव चेत् सर्वात्मकस् तर्हि सर्वेषां चराचर-वाचिनां शब्दानां तद्-वाचकतापत्तिः । न च सा तेषां समस्ति चराचरेषु मुख्य-व्युत्पन्नत्वात् । स्वीकृतायां च तस्यां गौणी तेषां तस्मिन् प्रवृत्तिर् इत्य् आशङ्क्याह—</p>
<p><strong>चराचर-व्यपाश्रयस् तु स्यात्<br>
तद्-व्यपदेशोऽभाक्तस् तद्-भाव-भावितत्वात् ॥</strong></p>
<p>तु-शब्दः शङ्का-निरासार्थः । चराचर-व्यपाश्रयस् तद्-व्यपदेशो जङ्गम-स्थावर-शरीर-वाचकस् तत्-तच्-छब्दो भगवत्य् अभाक्तो मुख्यः स्यात् । कुतः ? तद्-भावेति । तद्-भावस्य सर्वेषां शब्दानां भगवद्-वाचक-भावस्य शास्त्र-श्रवणादूर्ध्वं भविष्यत्त्वात् । तद्-बुद्धेर् उदेष्यत्त्वाद् इति यावत् । श्रुतिश् चैवम् आह—सोऽकामयत बहु स्यां [तै।उ। २.६], स वासुदेवो न यतोऽन्यद् अस्ति [गो।ता।उ। १।*] इत्य् आदिना । स्मृतिश् च—</p>
<blockquote>
<p>कटक-मुकुट-कर्णिकादि-भेदैः
कनकम् अभेदम् अपीष्यते यथैकम् ।
सुर-पशुम् अनुजादि-कल्पनाभिर्
हरिर् अखिलाभिर् उदीर्यते तथैकः ॥ इत्य् आद्या ।</p>
</blockquote>
<p>अयं भावः—शक्ति-वाचकाः शब्दाः शक्तिमति पर्यवस्यन्ति शक्तीनां तद्-आत्मकत्वाद् इति ॥१५॥ (१७)</p>
<p><strong>र्प्च्-</strong> ६.४.३, १०.१४.५४, ५.१८.३१, १०.८७.२२, १.२.३१, गीता ९.१८, १०.२३.२७।</p>
<p><strong>ह्द्स्-</strong> १०.८६.५६, १०.६.८, १०.१६.४३</p>
<blockquote>
<p>—ओ)०(ओ—</p>
</blockquote>
<h3 id="११-आतमधकरणम">११। आत्माधिकरणम्</h3>
<p><strong>॥ २.३.१६ ॥</strong></p>
<p>सर्वं यस्माद् उत्पद्यते यस्य मूल-कारणत्वाद् उत्पत्तिर् नास्ति स परमात्मेतीश्वरो निरूपितः। अथ जीवं निर्णेतुम् उपक्रमते । तस्य तावद् उत्पत्तिर् निरस्यते । यतः प्रसूता जगतः प्रसूतिस् तोयेन जीवान् व्यससर्ज भूम्याम्<sup id="fnref:17"><a href="#fn:17" class="footnote-ref" role="doc-noteref">17</a></sup> इति तैत्तिरीयके । सन्-मूलाः सौम्येमाः सर्वाः प्रजा इति चान्यत्र श्रूयते । अत्र जीवस्योत्पत्तिर् अस्ति न वेति संशये चिज्-जडात्मकस्य जगतः कार्यत्वावगमात् व्यतिरेके प्रतिज्ञा-भङ्गाच् चास्तीति प्राप्ते—</p>
<blockquote>
</blockquote>
<p><strong>नात्माश्रुतेर् नित्यत्वाच् च ताभ्यः ॥</strong></p>
<p>आत्मा जीवो नैवोत्पद्यते । कुतः ? श्रुतेः ।</p>
<blockquote>
<p>न जायते म्रियते वा विपश्चिन्
नायं कुतश्चिन् न बभूव कश्चित् ।
अजो नित्यः शाश्वतोऽयं पुराणो
न हन्यते हन्यमाने शरीरे ॥ [क।उ। १.२.१८] इति काठके ।</p>
</blockquote>
<p>ज्ञाज्ञौ द्वाव् अजाव् ईशानीशाव् इति श्वेताश्वतर-श्रुतौ चाजत्व-श्रवणात् । तथा ताभ्यः श्रुति-स्मृतिभ्यो नित्यत्व-प्रतीतेश् च । चेतनत्वं च-शब्दात् । तास् तु, नित्यो आनांइन्द्रिय्चेतनश् चेतनानां, अजो नित्यः शाश्वतोऽयं पुराणः इत्य् आद्याः । एवं सति जातो यज्ञदत्तो मृतश् चेइति योऽयं लौकिको व्यवहारो, यश् च जात-कर्मादि-विधिः, स तु देहाश्रित एव भवेत् । स वा अयं पुरुषो जायमानः शरीरम् अभिसम्पद्यमानः स उत्क्रामन् म्रियमानः इति बृहद्-आरण्यकात् । जीवापेतं वाव किलेदं म्रियते न जीवो म्रियते इति छान्दोग्याच् च । कथं तर्हि श्रुति-प्रतिज्ञानुपरोधः । इत्थं जीवस्यापि कार्यत्वात् तद्-उत्पत्तिर् इति । सूक्ष्मोभय-शक्तिकं ब्रह्मैवावस्थान्तरापन्नं कार्यं नाम । इयांस् तु विशेषः । प्रधानादेर् अचेतनस्य भोग्य-जातस्य स्वरूपेणान्यथाभावो जीवस्य तु भोक्तुर् ज्ञान-सङ्कोच-विकाशात्मनेति । उभयत्रापि कार्य-हेत्वोर् ऐक्यात् सा नोपरुध्यए । श्रुतयश् चाञ्जस्य भुजीरन् तस्माज् जीवस्योत्पत्तिर् नेति ॥१६॥ (१८)</p>
<p><strong>र्प्च्-</strong> ११.३.३९, ११.२२.१०, ११.२२.४५, १०.८५.२२, ११.२८.२५, ५.११.१२-१३, ११.२८.३७।</p>
<p><strong>ह्द्स्-</strong> ६.१६.९।</p>
<blockquote>
<p>—ओ)०(ओ—</p>
</blockquote>
<h3 id="१२-जञधकरणम">१२। ज्ञाधिकरणम्</h3>
<p><strong>॥ २.३.१७ ॥</strong></p>
<p>अथास्य स्वरूपं विचारयति । यो विज्ञाने तिष्ठन् इति, सुखम् अहं स्वाप्सं न किञ्चिद् अवेदिषम् इति च श्रूयते । तत्र ज्ञान-मात्र-स्वरूपो जीव उत ज्ञान-ज्ञातृ-स्वरूप इति संशये ज्ञान-मात्र-स्वरूपः सः, यो विज्ञाने तिष्ठन्न् इत्य् अत्र तथैव प्रत्ययात् । ज्ञानं तु बुद्धेर् एव धर्मस् त्वया सम्बन्धे तत्राध्यस्यते सुखम् अहम् अस्वाप्सम् इति । एवं प्राप्ते—</p>
<p><strong>ज्ञोऽत एव ॥</strong></p>
<p>ज्ञ एवात्मा, ज्ञान-रूपत्वे सति ज्ञातृ-स्वरूप एव । एष हि द्रष्टा स्प्रष्टा श्रोता रसयिता घ्राता मन्ता बोद्धा कर्ता विज्ञानात्मा पुरुषः इति षट्-प्रश्नी-श्रुतेर् एवेत्य् अर्थः । श्रुति-बलाद् एव तथा स्वीकृतम्, न तु युक्ति-बलात् । श्रुतेस् तु शब्द-मूलत्वाद् इति हि नः स्थितिः । ज्ञाता ज्ञान-स्वरूपोऽयम् इति स्मृतेश् च । न चात्मा ज्ञान-मात्र-स्वरूपः सुखम् अहं सुप्तोत्थित-परामर्शानुपपत्तेः ज्ञातृत्व-श्रुति-विरोधाच् च । तस्मात् ज्ञान-स्वरूपो ज्ञातेति ॥१७॥</p>
<p><strong>र्प्च्-<br>
ह्द्स्-</strong> ६.१६.१०।</p>
<p>—ओ)०(ओ—</p>
<h3 id="१३-उतकरनत-गतय-अधकरणम">१३। उत्क्रान्ति-गत्य्-अधिकरणम्</h3>
<p><strong>॥ २.३.१८ ॥</strong></p>
<p>अथास्य परिमाणं चिन्तयति । मुण्डके, एषोऽणुर् आत्मा चेतसा वेदितव्यो यस्मिन् प्राणः पञ्चधा संविवेश [मु।उ। ३.१.९] इति पठ्यते । इह संशयः । जीवो विभुर् अणुर् वेति । तत्र विभुर् एव जीवः । तं प्रकृत्या महान् इति श्रुतेस् तथैव वादिभिर् अभ्युपगमाच् च । अणुत्वं तु बुद्धि-गतं तत्रोपचर्यते । एवं प्राप्तौ—</p>
<p><strong>उत्क्रान्ति-गत्य्-आगतीनाम् ॥</strong></p>
<p>अत्राणुर् इति पदम् ऊह्यं परत्र नाणुर् इति पूर्व-पक्षत्वात् । पञ्चम्य्-अर्थे षष्ठी । परमाणुर् एवायं जीवो न विभुः । कुतः ? उत्क्रान्त्य्-आदिभ्यः ।</p>
<blockquote>
<p>तस्य हैतस्य हृदयस्याग्रं प्रद्योतते तेन प्रद्योतेनैष आत्मा निष्क्रामति चक्षुष्टो वा मूर्ध्नो वान्येभ्यो वा शरीर-देशेभ्यः [बृ।आ।उ। ४.४.२] इति ।
अनन्दा नाम ते लोका अन्धेन तमसाऽऽवृताः ।
तास् ते प्रेत्याभिगच्छन्त्य् अविद्वासोऽबुधा जनाः ॥ [बृ।आ।उ। ४.४.११] इति ।
प्राप्यान्तं कर्मणस् तस्य यत् किं चेह करोत्य् अयम् ॥
तस्माल् लोकात् पुनर् ऐत्य् अस्मै लोकाय कर्मणः [बृ।आ।उ। ४.४.६]</p>
</blockquote>
<p>इति च बृहद्-आरण्यक-श्रुत्या जीवस्योत्क्रान्त्य्-आदयो निगदिताः । न च सर्व-गतस् तस्य ताः सम्भवेयुः ।</p>
<blockquote>
<p>अपरिमिता ध्रुवास् तनु-भृतो यदि सर्व-गतास्
तर्हि न शस्यतेति नियमो ध्रुव नेतरथा । [भा।पु। १०.८७.३०] इत्य् आदिका स्मृतिः ।</p>
</blockquote>
<p>परेशस्य तु विभोर् अपि गत्य्-आदिकम् अचिन्त्यत्वात् न विरुद्धम् ॥१८॥</p>
<p><strong>र्प्च्-</strong> ११.१६.११, १.३.३२, ३.३२.३।</p>
<p><strong>ह्द्स्-</strong> ६.१६.९, ६.१६.६, ६.१६.८।</p>
<p><strong>॥ २.३.१९ ॥</strong></p>
<p>अत्र विभोर् अचलतोऽप्य् उत्क्रान्तिर् देहाभिमान-निवृत्ति-मात्रेण ग्राम-स्वाम्य्-अनिवृत्तिवत् कदाचित् सम्भाव्येत गत्यागती तु नाचलतः सम्भवेताम् इत्य् आह—</p>
<p><strong>स्वात्मना चोत्तरयोः ॥</strong></p>
<p>चोऽवधारणे उत्तरयोर् गत्य्-आगत्योः स्वात्मनैव सम्बन्धो वाच्यः कर्तृ-स्थ-क्रियात्वात् । सत्योश् च तयोर् उत्क्रान्तिर् अपि देह-प्रवेशाद् एव मन्तव्या । तेन प्रद्योतेनेत्य्-आदि श्रवणात् ।</p>
<blockquote>
<p>शरीरं यद् अवाप्नोति यच् चाप्य् उत्क्रामतीश्वरः ।
गृहीत्वैतानि संयाति वायुर् गन्धान् इवाशयात् ॥ [गीता १५.८] इत्य् आदि-स्मरणाच् च ।</p>
</blockquote>
<p>यत् तूत्क्रान्त्य्-आदिकम् उपाध्य्-उत्क्रान्त्य्-आदिभिर् व्यपदिष्टम् इत्य् उच्यते तन् मन्दम् । स यदास्मात् शरीरात् समुत्क्रामति सहैवैतैः सर्वैर् उत्क्रामति इति कौषीतकी-ब्राह्मण-श्रुत-सह-शब्द-विरोधात्। स हि प्रधानाप्रधानयोः समानाम् एव क्रियां बोधयति । पुत्रेण सह पिता भुङ्क्ते इतिवत् । वायु-दृष्टान्ते ग्रहि-ग्राहयोर् असामञ्जस्याच् च । एतेन घटाकाशवद् अज्ञ-दृष्टम् अभिप्रायम् एतद् इति बाल-कोलाहलोऽपि निरस्तः ॥१९॥</p>
<p>**र्प्च्- **११.२२.३६, १०.८७.२६।</p>
<p><strong>ह्द्स्-</strong> ११.२२.३७।</p>
<p><strong>॥ २.३.२० ॥<br>
नाणुर् अतच् छ्रुतेर् इति चेन् नेतराधिकारात् ॥</strong></p>
<p>ननु नाणुर् जीवः बृहद्-आरण्यके, स वा एष महान् अज आत्मा इति तद्-विपरीतस्य महत् परिणामस्य श्रुतत्वाद् इति चेन्, न । कुतः ? इतरेति । तत्रेतरस्य परमात्मनोऽधिकारात् । यद्यपि, योऽयं विज्ञानमयः प्राणेषु इति जीवस्योपक्रमस् तथापि, यस्यानुवित्तः प्रतिबुद्ध आत्मा इति मध्ये जीवेतरं परेशम् अधिकृत्य महत्त्व-प्रतिपादनात् तस्यैव तत्त्वं न जीवस्येति ॥२०॥</p>
<p><strong>र्प्च्-</strong> ४.७.४०, १०.१४.११।</p>
<p><strong>ह्द्स्-</strong> ६.१६.९।</p>
<p><strong>॥ २.३.२१ ॥<br>
स्व-शब्दोन्मानाभ्यां च ॥</strong></p>
<p>स्व-शब्दोऽणुत्व-वाची शब्दः श्रूयते एषोऽणुर् आत्मा [मु।उ। ३.१.९] इति । तथोन्मानं च परमाणु-तुल्यम् । वस्तु-निदर्श्य-तन्-मानत्वं जीवस्योच्यते ।</p>
<blockquote>
<p>बालाग्र-शत-भागस्य शतधा कल्पितस्य च ।
भागो जीवः स विज्ञेयः स चानन्त्याय कल्पते ॥ [श्वे।उ। ५.९] इति श्वेताश्वतरैः ।</p>
</blockquote>
<p>ताभ्याम् आणुर् एव सः । आनन्त्य-शब्दो मुक्त्य्-अभिधायी । अन्तो मरणं तद्-राहित्यम् आनन्त्यम् इत्य् अर्थात् ॥२१॥</p>
<p><strong>र्प्च्-</strong> —-</p>
<p><strong>ह्द्स्-</strong> ११.१६.११।</p>
<p><strong>॥ २.३.२२ ॥</strong></p>
<p>नन्व् अणोर् एक-देश-स्थस्य सकल-देह-गतोपलब्धिर् विरुध्येतेति चेत् तत्राह—</p>
<p>**अविरोधश् चन्दनवत् ॥ **</p>
<p>एकदेशस्थस्य हरि-चन्दन-बिन्दोः सकल-देहाह्लादवद् अनुभूतस्यापि तस्य सा न विरुद्ध्यअ इत्य् अर्थः । स्मृतिश् च—</p>
<blockquote>
<p>अणु-मात्रोऽप्य् अयं जीवः स्व-देहं व्याप्य तिष्ठति ।
यथा व्याप्य शरीराणि हरि-चन्दन-विप्रुषः ॥ इति ॥२२॥</p>
</blockquote>
<p>**र्प्च्- **—-</p>
<p><strong>ह्द्स्-</strong> १०.८७.३०।</p>
<p><strong>॥ २.३.२३ ॥<br>
अवस्थिति-वैशेष्याद् इति चेन् नाभ्युपगमात् हृदि हि ॥</strong></p>
<p>ननु तद् बिन्दोः शरीरैक-देशोऽवस्थिति-विशेषः प्रत्यक्ष-सिद्धो न तु जीवस्य न चानुमेयोऽसौ स्वादि-दृष्टान्तेन विपरीतानुमानस्यापि सम्भवाद् अतो विषमो दृष्टान्त इति चेन्, न । कुतः ? अभीति । तद्वज् जीवस्यापि तद्-एक-देशे तद्-विशेष-स्वीकाराद् इत्य् अर्थः ।</p>
<p>ननु कोऽसौ देशो यत्र जीवस् तिष्ठतीति चेत् तत्राह—हृदि हीति । हृदि ह्य् एष आत्मा [प्र।उ। ३.६] इति षट्-प्रश्नी-श्रुतेर् एवेत्य् अर्थः ॥२३॥</p>
<p>**र्प्च्- **—-</p>
<p><strong>ह्द्स्-</strong> ११.११.६, १०.८७.२८, १.८.४२।</p>
<p><strong>॥ २.३.२४ ॥</strong></p>
<p>सिद्धायां चाणुतायाम् इत्थम् अप्य् अविरोधः स्याद् इति मुख्यं मतम् आह—</p>
<p><strong>गुणाद् वा आलोकवत् ॥</strong></p>
<p>अणुर् अपि जीवश् चेतयितृत्व-लक्षणेन चिद्-गुणेन निखिल-देह-व्यापी स्यात् आलोकवत् । यथा सूर्यादिर् आलोक एक-देशस्थोऽपि प्रभया कृत्स्नं ख-गोलं व्याप्नोति तद्वत् । आह चैवं भगवान् ।</p>
<blockquote>
<p>यथा प्रकाशयत्य् एकः कृत्स्नं लोकम् इमं रविः ।
क्षेत्रं क्षेत्री तथा कृत्स्नं प्रकाशयति भारत ॥ [गीता १३.३३]</p>
</blockquote>
<p>न च सूर्यात् विशीर्णाः परमाणवः सूर्य-प्रमेति वाच्यम् । तथा सति तस्य ह्रास-प्रसङ्गात् । पद्म-रागादि-मणयोऽपि प्रभया निज-परिसारान् रञ्जयन्तो दृष्टाः । न च तेभ्यः परमाणवश् च्यवन्ते इति शक्यं वक्तुं, अत्यन्तासम्भवात्, उन्मान-हान्यापत्तेश् च । इत्थं च गुण एव प्रभा ॥२४॥</p>
<p><strong>र्प्च्-</strong> १२.५.७, ११.१०.८</p>
<p><strong>ह्द्स्-</strong> १२.५.८।</p>
<p><strong>॥ २.३.२५ ॥</strong></p>
<p>गुणस्य गुण्य्-अतिरेके देशे वृत्तिर् उक्ता । तां दृष्टान्तेन बोधयति—</p>
<p>**व्यतिरेको गन्धवत् तथा हि दर्शयति **</p>
<p>यथा कुसुमादि-गुणस्य गन्धस्य गुण-व्यतिरेके प्रदेशे वृत्तिर् भवेद् एवं चेतयितृत्वस्य जीव-गुणस्य तत्-प्रदेशे हृद्-व्यतिरिक्ते शिरोऽङ्घ्र्य्-आदौ वृत्तिः स्यात् । तथा हि दर्शयति । प्रज्ञया शरीरं समारुह्य इति कौषीतक्य्-उपनिषत् । गन्धः खलु दूरं प्रसर्पन्न् अपि स्वाश्रयात् न भिद्यते मणि-प्रभावत् ।</p>
<blockquote>
<p>उपलभ्याप्सु चेद् गन्धं केचिद् ब्रूयुर् अनैपुणाः ।
पृथिव्याम् एव तं विद्याद् अपो वायुं च संश्रितम् ॥ इति स्मृतेः ॥२५॥</p>
</blockquote>
<p>**र्प्च्- **११.१०.८, ११.१३.३१।</p>
<p><strong>ह्द्स्-</strong> १०.८५.७।</p>
<p>—ओ)०(ओ—</p>
<h3 id="१४-पथग-उपदशधकरणम">१४। पृथग्-उपदेशाधिकरणम्</h3>
<p><strong>॥ २.३.२६ ॥</strong></p>
<p>एष हि द्रष्टा इत्य्-आदौ संशयः । जीवस्य धर्म-भूतं ज्ञानम् अनित्यं नित्यं वेति । पाषाण-कल्पे जीवे मनसा संयुक्ते ज्ञानम् उत्पद्यते । सुखम् अहम् इत्य्-आदि-श्रुतेः । ज्ञानत्वं तस्य ज्ञान-सम्बन्धात् बोध्यम् । वह्नित्वम् इव वह्नि-सम्बन्धाद् अयसः । यदि ज्ञानं नित्यं तर्हि सुषुप्त्य्-आदौ तत्र स्यात् करण-व्यर्थता चेति प्राप्ते—</p>
<p><strong>पृथग् उपदेशात् ॥</strong></p>
<p>धर्म-भूतं ज्ञानं नित्यम् । कुतः ? पृथग् इति । एष हीत्य् आदि-वाक्यात् पृथग्-भूते, अविनाशी वा अरेऽयम् आत्मानुच्छित्ति-धर्मा [बृ।आ।उ। ४.५.१४] इत्य् आदि बृहद्-आरण्यक-वाक्ये तत्त्वेन तस्योपदेशात् । न च मनसा संयोगाद् आत्मनि ज्ञानोत्पत्तिः निरवयवयोस् तयोः संयोगासिद्धेः । भगवद्-वैमुख्येनावृतम् इदं तत्-साम्मुख्येन तस्मिन् विनष्टे सत्याविर्भवतीति स्मृतिर् आह—</p>
<blockquote>
<p>यथा न क्रियते ज्योत्स्ना मल-प्रक्षालनान् मणेः ।
दोष-प्रहाणात् न ज्ञानम् आत्मनः क्रियते तथा ॥
यथोदपान-खननात् क्रियते न जलान्तरम् ।
सद् एव नीयते व्यक्तिम् असतः सम्भवः कुतः ॥
तथा हेय-गुण-ध्वंसाद् अवरोधादयो गुणाः ।
प्रकाश्यन्ते न उच्यन्ते नित्या एवात्मनो हि ते ॥ इति ॥२६॥</p>
</blockquote>
<p><strong>र्प्च्-</strong> ११.१३.३१</p>
<p><strong>ह्द्स्-</strong> ६.१६.५७।</p>
<p><strong>॥ २.३.२७ ॥</strong></p>
<p>यो विज्ञाने तिष्ठन्न् इत्य् आदि श्रुतेर् गतिम् आह—</p>
<p><strong>तद्-गुण-सारत्वात् तद्-व्यपदेश-प्राज्ञवत् ॥</strong></p>
<p>ज्ञातुर् अपि जीवस्य ज्ञान-स्वरूपत्वेन व्यपदेशः । कुतः ? तद्-गुणेति । स ज्ञान-लक्षणो गुणः सारो यत्र तथात्वात् । सारो व्यभिचार-रहितः स्वरूपानुसन्दीति यावत् । प्राज्ञवत् यथा यः सर्वज्ञः सर्वविद् इति प्राज्ञत्वेनोक्तस्य विष्णोः सत्यं ज्ञानम् इति ज्ञान-स्वरूप-व्यपदेशस् तद्वत् । अत्र ज्ञाता ज्ञान-स्वरूपो निर्दिष्टः ॥२७॥</p>
<p><strong>र्प्च्-</strong> ११.२३.४०, ११.३.३९।</p>
<p><strong>ह्द्स्-</strong> ११.११.६, ११.२३.५४।</p>
<p><strong>॥ २.३.२८ ॥</strong></p>
<p>अथ ज्ञान-स्वरूपो ज्ञाता निर्देश्य इत्य् आह—</p>
<p><strong>यावद् आत्माभावित्वाच् च न दोषस् तद्-दर्शनात् ॥</strong></p>
<p>ज्ञान-स्वरूपो जीवो ज्ञातेति व्यपदेशो न दोषः, निर्दोष इत्य् अर्थः । कुतः ? यावद् इति । तथा प्रतीतेर् आत्म-समान-काल-भावित्वान् न स बाध्यत इत्य् अर्थः । आत्मा खल्व् अनाद्य्-अन्त-कालः सम्प्रतिपन्नः प्रकाश-रूपोऽपि रविः प्रकाशयितेति वीक्षणाच् च । यावद् रविर् भावी ह्य् एष व्यपदेशः, निर्भेदेऽपि वस्तुनि द्वेधा भाति, विशेषाद् इत्य् आहुः ॥२८॥</p>
<p><strong>र्प्च्-</strong> १०.८५.२२, ११.१०.८</p>
<p><strong>ह्द्स्-</strong> ११.११.४।</p>
<p><strong>॥ २.३.२९ ॥</strong></p>
<p>ननु गुण-भूतं ज्ञानं नात्मनो नित्यं सुषुप्ताव् असत्त्वाज् जागरे सामग्र्याः सम्भवाच् चेति चेत्, तत्राह—</p>
<p><strong>पुंस्त्वादिवत् त्व् अस्य सतोऽभिव्यक्ति-योगात् ॥</strong></p>
<p>तु-शब्दः शङ्का-च्छेदार्थः । नेत्य् अनुवर्तते । सुषुप्ताव् असतो ज्ञानस्य जागरे सम्भव इति न । कुतः ? अस्येति । अस्य ज्ञानस्य सुषुप्तौ सत एव जागरेऽभिव्यक्तेर् इत्य् अर्थः । दृष्टान्तः पुंस्त्वादिवत् । बाल्ये जीवात्मना सत एव पुंस्त्वादेः कैशोरे यथाभिव्यक्तिस् तद्वत् । सुषुप्तौ ज्ञान-प्रसङ्गस् तु श्रुत्यैव परिहृतः । सुषुप्तं प्रकृत्य बृहद्-आरण्यके पठ्यते—</p>
<blockquote>
<p>यद् वै तन् न विजानाति विजानाति, विजानन् वै तन् न विजानाति, न हि विज्ञातुर् विज्ञातेर् विपरिलोपो विद्यतेऽविनाशित्वात्, न तु तद् द्वितीयम् अस्ति, ततोऽन्यद् विभक्तं यद् विजानीयात् [बृ।आ।उ। ४.३.३०] इति ।</p>
</blockquote>
<p>इह तदा सद् अपि ज्ञानं विषयतया नाभ्युदेति विषयाभावाद् एवेति प्रतीयते । इतरथा सुषुप्तौ स्थितस्यापरामर्श-प्रसङ्गः स्यात् । इन्द्रिय-संयोग-रूपा कारण-सामग्री तु तद्-अभिव्यञ्जिका । असतः सम्भवे तु क्लीब् अस्यापि तद्-आपत्तिः । तस्मात् ज्ञान-स्वरूपोऽणुर् जीवो नित्य-ज्ञान-गुणकः सिद्धः ॥२९॥</p>
<p>**र्प्च्- **११.१३.३१।</p>
<p><strong>ह्द्स्-</strong> ११.२२.३१।</p>
<p>—ओ)०(ओ—</p>
<h3 id="१५-नतयपलबध-परसङगधकरणम">१५। नित्योपलब्धि-प्रसङ्गाधिकरणम्</h3>
<p><strong>॥ २.३.३० ॥</strong></p>
<p>अथैतत् प्रतिपक्ष-भूतान् साङ्ख्यान् दूषयति । अत्र ज्ञान-मात्रो विभुर् आत्मेति युक्त न वेति विषये सर्वत्र कार्योपलम्भात् युक्तं तत् । अणुत्वे सर्वाङ्गीण-सुख-दुःखानुपलम्भः । मध्यमत्वे त्व् अनित्यतापत्तिः । कृत-हन्य-कृताभ्यगमश् चेत्य् एवं प्राप्ते—</p>
<p><strong>नित्योपलब्ध्य्-अनुपलब्धि-प्रसङ्गोऽन्यतर-नियमो वान्यथा ॥</strong></p>
<p>अन्यथा ज्ञान-मात्रो विभुर् आत्मेति मते नित्यम् उपलब्ध्य्-अनुपलब्ध्योः प्रसङ्गः स्यात् । अन्यतरस्य नियमः प्रतिबन्धो वा नित्यं स्यात् । अयम् अर्थः—लोक-सिद्धोपलब्धिर् अनुपलब्धिश् चास्ति । तयोर् विभुर् आत्मा चिन्-मात्रश् चेत् कारणं, तर्हि नित्यं युगपच् च ते सर्वस्य लोकस्य प्राप्नुयाताम् । अथोपलब्धेर् एवे चेत् कारणं, तदा कस्यापि कुत्रापि अनुपलब्धिर् न स्यात् । अनुपलब्धेर् एवे चेत् तर्हि कस्यापि कुत्राप्य् उपलब्धिर् न स्याद् इति । न च करणायत्ता तयोर् व्यवस्था । आत्मनो विभुत्वेन करणैः सर्वदा संयोगात्, किं च, तन्-मते सर्वात्मनां विभुतया सर्व-शरीरैर् योगात् सर्वत्र भोग-प्राप्तिः । एतेनादृष्ट-विशेषात् भोग-व्यवस्थेति सङ्कल्प-विशेषाद् अदृष्ट-व्यवस्थेति प्रत्युक्तम् । मतान्तरेऽप्य् एतत् समं दूषणम् । अस्माकं त्व् आत्मनाम् अणुत्वेन प्रति-शरीरं भेदान् न कश्चिद् अधिक्षेपः । अणोर् अपि सर्वत्र कार्य-क्रमेणैव न युगपद् इत्य् अदोषः सर्वाङ्गीण-सुखाद्य्-उपलम्भस् तु गुणेन व्याप्तेर् इत्य् उक्तम् ॥३०॥</p>
<p>**र्प्च्- **१०.८७.२६।</p>
<p><strong>ह्द्स्-</strong> ६.११.९।</p>
<p>—ओ)०(ओ—</p>
<h3 id="१६-करतर-अधकरणम">१६। कर्त्र्-अधिकरणम्</h3>
<p><strong>॥ २.३.३१ ॥</strong></p>
<p>इदम् इदानीं विचारयति । विज्ञानं यज्ञं तनुते, कर्माणि तनुतेऽपि च [तै।उ। २.५.१] इति तैत्तिरीयाः पठन्ति । इह सन्देहः । विज्ञान-शाब्दितो जीवः कर्ता न वेति ।</p>
<p>हन्ता चेन् मन्यते हन्तुं हतश् चेन् मन्यते हतम् ।</p>
<p>उभौ तौ न विजानीतो नायं हन्ति न हन्यते ॥ [कठ।उ। १.२.१९]</p>
<p>इति कठ-श्रुत्या तस्य कर्तृत्व-प्रतिषेधान् न स कर्ता, किन्तु प्रकृतिर् एव कर्त्री ।</p>
<blockquote>
<p>प्रकृतेः क्रियमाणानि गुणैः कर्माणि सर्वशः ।
अहङ्कार-विमूढात्मा कर्ताहम् इति मन्यते ॥ [गीता ३.२७]
कार्य-कारण-कर्तृत्वे हेतुः प्रकृतिर् उच्यते ।
पुरुषः सुख-दुःखानां भोक्तृत्वे हेतुर् उच्यते ॥ [गीता १३.२०] इत्य् आदि स्मृतिभ्यश् च ।</p>
</blockquote>
<p>तस्मान् न जीवस्य कर्तृत्वं प्रकृति-गतं तत्त्व-विवेकात् स्वस्मिन् सोऽध्यस्यति भोक्ता तु कर्म-फलानाम् इति प्राप्ते—</p>
<p><strong>कर्ता शास्त्रार्थवत्त्वात् ।</strong></p>
<p>जीव एव कर्ता, न गुणाः । कुतः ? शास्त्रेति । स्वर्ग-कामो यजेतात्मानम् एव लोकम् उपासीत इत्य् आदि शास्त्रस्य चेतने कर्तरि सति सार्थक्यात् गुण-कर्तृत्वेन तद्-अनर्थक्यं स्यात् । शास्त्रं किल फल-हेतुता-बुद्धिम् उत्पाद्य कर्मसु तत्-फल-भोक्तारं पुरुषं प्रवर्तयते । न च तद्-बुद्धिर् जडानां गुणानां शक्योत्पादयितुम् ॥३१॥</p>
<p>**र्प्च्- **११.३.६-१३, ११.१०.१६, २२, २६-२७; गीता १८.१४-१५।</p>
<p><strong>ह्द्स्-</strong> ६.१६.१०।</p>
<p><strong>॥ २.३.३२ ॥</strong></p>
<p>वास्तवम् एव कर्तृत्वं जीवस्येत्य् आह—</p>
<p><strong>विहारोपदेशात् ।</strong></p>
<p>स तत्र पर्येति जक्षन् क्रीडन् रममाण [छा।उ। ८.१२.३] इत्य् आदिना मुक्तस्यापि क्रीडाभिधानाद् इत्य् अर्थः । अतः कर्तृत्वम् अत्र न दुःखावहं, किन्तु गुण-सम्बन्धम् एव, तस्य स्वरूप-ग्लानि-करत्वात् ॥३२॥</p>
<p><strong>र्प्च्</strong>: ११.१०.२३-२५</p>
<p>**ह्द्स्- **६.१६.११।</p>
<p><strong>॥ २.३.३३ ॥<br>
उपादानात् ।</strong></p>
<p>स यथा महाराज इत्य् उपक्रम्य, एवम् एवैष एतान् प्राणान् गृहीत्वा स्वे शरीरे यथा-कामं परिवर्तत [बृ।आ।उ। २.१.१८] इति श्रुतौ, गृहीत्वैतानि संयाति वायुर् गन्धान् इवाशयात् [गीता १५.७] इति स्मृतौ च जीव-कर्तृकस्य प्राणोपादानस्याभिधानात् लोकाकर्षक-मणेर् इव चेतनस्यैव जीवस्य कर्तृत्वं बोध्यम् । अन्य-ग्रहणादौ प्राणादि करणं, प्राण-ग्रहणादौ तु नान्यद् अस्तीति तस्यैव तत् ॥३३॥</p>
<p><strong>र्प्च्-</strong> —-</p>
<p><strong>ह्द्स्-</strong> ११.१३.३२।</p>
<p><strong>॥ २.३.३४ ॥</strong></p>
<p>युक्त्य्-अन्तरं चाह—</p>
<p>**व्यपदेशाच् चक्रियायां न चेन् निर्देश-विपर्ययः **</p>
<p>विज्ञानं यज्ञम् [तैत्त्।उ। २.५] इत्य् आदिना वैदिक्यां लौकिक्यां च क्रियायां मुख्यत्वेन व्यपदेशात् जीवः कर्ता । अथ चेत् विज्ञान-शब्देन जीवो नाभिधीयते, किन्तु बुद्धिर् एव, तर्हि निर्देश-विपर्ययः स्यात् । विज्ञानम् इति प्रथमान्त-कर्तृ-निर्देशस्य विज्ञानेनेति तृतीयान्त-करण-निर्देशो भवेत् । बुद्धेः करणत्वात् । न चात्र तथास्ति । किं च, बुद्धेः कर्तृत्वे तस्याः करणम् अन्यत् कल्प्यं सर्वस्य करणस्यैव कर्मसु प्रवृत्ति-दर्शनात् । ततश् च नाम-मात्रेण विसंवादः, करणाभिन्नस्य कर्तृत्व-स्वीकारात् ।</p>
<p>ननु जीव-कर्तृत्वे हितस्यैव, न तु अहितस्य सृष्टिः स्यात्, स्वतन्त्रस्य कर्तृत्वात् । मैवम् । हितम् एव सिसृक्षोर् अपि सहकारि-कर्म-वैचित्र्येण क्वचिद् अहितस्याप्य् आपातात् । तस्मात् जीव एव कर्ता । एवं सति क्वचिद् अकर्तृत्व-वचनम् अस्वातन्त्र्यात् । कर्तृत्वे क्लेश-सम्बन्ध-दर्शनात् न तत्र श्रुतेस् तात्पर्यम् इत्य् आदिक-सृष्टायस् तु दर्श-पौर्णमासादिष्व् अप्य् अतात्पर्यापत्त्यादिभिर् निरसनीयाः ॥३४॥</p>
<p><strong>र्प्च्-</strong> ११.२८.२१।</p>
<p><strong>ह्द्स्-</strong> २.३.३८</p>
<p><strong>॥ २.३.३५ ॥</strong></p>
<p>अथ प्रकृति-कर्तृत्वादे दोषान् दर्शयति—</p>
<p><strong>उपलब्धिवद् अनियमः ॥</strong></p>
<p>आत्मनो विभुत्वाद् उपलब्धेर् अनियमो दर्शितः प्राक् । तथा प्रकृतेर् अपि विभुत्वेन सर्व-पुरुष-साधारण्यात् कर्मणोऽप्य् अनियमः स्यात् सर्वं कर्म सर्वस्य भोगाय, यथा स्यात् नैव वा स्यात् । न चासन्निधिकृता व्यवस्था, विभूनाम् आत्मनां सर्वत्र सान्निध्यात् ॥३५॥</p>
<p>**र्प्च् : **११.३.६-७।</p>
<p><strong>ह्द्स्</strong>: १०.८७.३१</p>
<p><strong>॥ २.३.३६ ॥<br>
शक्ति-विपर्ययात् ॥</strong></p>
<p>प्रकृतेः कर्तृत्वे पुरुष-निष्ठाया भोक्तृत्व-शक्तेर् विपर्ययात् प्रकृति-गामितापत्तेः पुरुषोऽस्ति भोक्तृ-भावात् [साङ्ख्य-कारिका, २७] इत्य् अभिमत-हानिर् इति शेषः । कर्तुर् अन्यस्य भोक्तृत्वासम्भवात् तच् छक्तिर् अपि प्रकृति-गता मन्तव्या ॥३६॥</p>
<p><strong>र्प्च्-</strong> ११.३.६-७, ११.१०.१६, ११.१०.२२, ११.१०.२६-२७, १०.८७.२०।</p>
<p><strong>ह्द्स्-</strong> ११.१३.२७।</p>
<p><strong>॥ २.३.३७ ॥<br>
समाध्य्-अभावाच् च ॥</strong></p>
<p>मोक्ष-साधनस्य समाधेर् अप्य् अभावाच् च दुष्टः प्रकृति-कर्तृत्व-वादः । प्रकृतेर् अन्योऽहम् अस्मीत्य् एवं-विधः खलु समाधिः । स च न सम्भवति स्वस्य स्वान्यत्वाभावात् जाड्याच् च । तस्माज् जीव एव कर्ता सिद्धः ॥३७॥</p>
<p><strong>र्प्च्-</strong> ३.२७.२०-२२</p>
<p>**ह्द्स्- **११.१६.३३।</p>
<p><strong>॥ २.३.३८ ॥</strong></p>
<p>अथ तस्य कर्तृत्वं करण-योगेन स्व-शक्त्या चास्तीति दृष्टान्तेन बोधयति—</p>
<p><strong>यथा च तक्षोभयथा ।</strong></p>
<p>तक्षा यथा तक्षणे वास्यादिना कर्ता वास्यादि-धारणे तु स्व-शक्त्यैवेत्य् उभयथापि कर्ता भवेद् एवं जीवोऽप्य् अन्य-ग्रहणादौ प्राणादिना कर्ता । प्राणादि-ग्रहणे तु स्व-शक्त्यैवेत्य् अर्थः । इत्थं प्राकृत-देहादिना यत् कर्तृत्वं तत् किल शुद्धाद् एव पुरुषात् प्रवृत्तम् ऐप् गुण-वृत्ति-प्राचुर्यात् तद्-धेतुकम् इत्य् उपचर्यते । कारणं गुण-सङ्गोऽस्य सद्-असद्-योनि-जन्मसु इति तत्रैवोक्तेः । एतेन गुण-कर्तृत्व-वचांसि व्याख्यातानि । मौढ्याद्य्-उक्तिस् तु पञ्चापेक्षेऽपि स्वैकापेक्ष-मननात् । न चैषाम् अपात-विभातोऽर्थः शक्यो नेतुं तत्रत्य-मोक्ष-सादनोक्ति-विरोधात् । नायं हन्ति न हन्यते इत्य् आदि वाक्यं तु हन्ति फलम् एव च्छेदं प्रतिषेधेति नित्यस्यात्मनस् तद्-अयोगात् । न तु कर्तृत्वम् अपि, तस्य पूर्वं सिद्धेः । एवं च भागवतानां यद् इहामुत्र च तद्-अर्चनादि-कर्तृत्वं तन् निर्गुणम् एव पूर्वत्र गुणान् विमर्द्य चिच्-छक्ति-वृत्तेर् भक्तेः प्राधान्यात् परत्र कैवल्यात् । एतद् अभिप्रेत्योक्तं श्री-भगवता—</p>
<blockquote>
<p>सात्त्विकः कारकोऽसङ्गी रागान्धो राजसः स्मृतः ।
तामसः स्मृति-विभ्रष्टो निर्गुणो मद्-अपाश्रयः ॥ [भा।पु। ११.२५.२६]</p>
</blockquote>
<p>भोक्तृत्वं तु शुद्धस्य पुंसः । पुरुषः सुख-दुःखानां भोक्तृत्वे हेतुर् उच्यते [गीता १३.२०] इत्य् आदि स्मृतेः । गुण-सङ्गेनापि भवतस् तस्य संवेदन-रूपत्वात् चिद्-रूप-पुं-प्राधान्यं न तु गुण-प्राधान्यं तत्त्वेन तद्-विरोधित्वात् । स्वरूप-संवेदन-सुखादौ तु सुसिद्धं तत् । स्वस्मै स्वयं प्रकाशत्वाद् इति । तस्मात् तद् उभयं जीवस्यैव मन्तव्यम्। एष हि द्रष्टा स्प्रष्टा श्रोता इत्य् आदि श्रुतेश् च । तक्ष-दृष्टान्तेन कर्तृत्वं सातत्यं च निरस्तम् ॥३८॥</p>
<p><strong>र्प्च्-</strong> ११.१०.४, ३.२७.२०-२२।</p>
<p><strong>ह्द्स्-</strong> ३.२६.८।</p>
<p><strong>॥ २.३.३९ ॥</strong></p>
<p>अथ तत्रैव विमर्शान्तरम् । इदं जीवस्य कर्तृत्वं स्वायत्तं परायत्तं वेति संशये, स्वर्ग-कामो यजेत, तस्माद् ब्राह्मणः सुरां न पिबेत् पापम्नोत्संसृज इत्य् आदि विधि-निषेध-शास्तार्थवत्त्वात् स्वायत्तं तत् । स्व-बुद्ध्या प्रवर्तितुं निवर्तितुं च शक्तो हि नियोज्यो दृश्यते । तत्राह—</p>
<p><strong>परात् तु तच्-छ्रुतेः ।</strong></p>
<p>तु-शब्दः शङ्काच् छेदार्थः । तत्-कर्तृत्वं जीवस्य परात् परेशाद् अपि हेतोः प्रवर्तने । कुतः ? तच्-छ्रुतेः । अन्तः-प्रविष्टः शास्ता जनानां [तै।आ। ३.१.१०], य आत्मनि तिष्ठन् आत्मानम् अन्तरो यमयति [बृ।आ।उ। ३.७.२२], एष एव साधु कर्म कारयति [कौ।उ। ३.९] इत्य् आदौ तथा श्रवणात् ॥३९॥</p>
<p><strong>र्प्च्-</strong> ८.३.१३-१४, ५.११.१३, ४.९.६, ८.५.१८,</p>
<p><strong>ह्द्स्-</strong> ३.२६.५-७।</p>
<p><strong>॥ २.३.४० ॥</strong></p>
<p>स्याद् एतत् । परेशायत्ते कर्तृत्वे विधि-निषेध-शास्त्र-वैयर्थ्यं स्यात् । स्व-धिया प्रवृत्ति-निवृत्ति-शक्तस्य शास्त्राविनियोज्यत्वाद् इति चेत् तत्राह—</p>
<p><strong>कृत-प्रयत्नापेक्षस् तु विहित-प्रतिषिद्धावैयर्थ्यादिभ्यः ॥</strong></p>
<p>तु-शब्दाच् छङ्का निरस्यते । जीवेन कृतं धर्माधर्म-लक्षणं प्रयत्नम् अपेक्ष्य परेशस् तं कारयत्य् अतो नोक्त-दोषावतारः । धर्माधर्म-वैषम्याद् एव विषमाणि फलानि पर्जन्यवन् निमित्त-मात्रः सन्न् अर्पयति । यथा साधारण-स्व-बीजोत्पन्नस्य तरु-लतादेः पर्ज्यन्यः साधारणो हेतुः । न ह्य् असति वारिदे तस्य रस-पुष्पादि-वैषम्यं सम्भवेत् । नाप्य् असति बीजे । तद् एवं तत्-कर्मापेक्षः शुभाशुभान्य् अर्पयतीति श्लिष्टम् । तथा च, कर्तापि पर-प्रेरितः करोतीति कर्तृत्वं जीवस्य न निवार्यते । एवं कुतस् तत्राह विहितेति । आदिना निग्रहानुग्रह-वैषम्यादि-परिहारोपपत्ति-ग्रहः । एवं हि विध्य्-आदि-शास्त्रस्य वैयर्थ्यं न स्यात् । यदि विधौ निषेधे च परेश एव काष्ठ-लोष्ट्र-तुल्यं जीवं नियुञ्ज्यात् तर्हि तस्य वाक्यस्य प्रामाण्यं हीयेत कृतिमतो नियोज्यत्वात् । उन्निनीषया साधु-कर्मणि प्रवर्तनम् अनुग्रहः । अधो निनीषया असाधु-कर्मणि प्रवर्तनं तु निग्रहः । तौ चैतौ जीवस्य तथात्वेनोपपद्येते, वैषम्यादि-दोष-परिहारश् च न स्यात् । तस्माज् जीवः प्रयोज्य-कर्ता परेशस् तु हेतु-कर्ता तद्-अनुमतिम् अन्तरासौ कर्तुं न शक्नोतीति सर्वम् अवदातम् ॥४०॥</p>
<p>**र्प्च्- **११.१०.४।</p>
<p>**ह्द्स्- **११.१२.२२-२३</p>
<blockquote>
<p>—ओ)०(ओ—</p>
</blockquote>
<h3 id="१७-अशधकरणम">१७। अंशाधिकरणम्</h3>
<p><strong>॥ २.३.४१ ॥</strong></p>
<p>पूर्वार्थ-स्थेम्ने जीवस्य ब्रह्मांशत्वम् उच्यते । द्वा सुपर्णा [मु।उ। ३.१.१] इत्य् आदीनि वाक्यानि श्रूयन्ते । तत्रैक ईशो द्वितीयस् तु जीव इति प्रतीयन्ते । इह संशयः किम् ईश एव मायया परिच्छिन्नो जीवः। किं वा, रवेर् अंशुर् इव तद्-भिन्नस् तत्-सम्बन्धापेक्षी तस्यांश इति । किं प्राप्तं मायया परिच्छिन्न ईश एव जीव इति ?</p>
<p>घट-संवृतम् आकाशं नियमाने घटे यथा ।</p>
<p>घटो नीयते नाकाशं तद्वज् जीवो नभोपमः ॥<sup id="fnref:18"><a href="#fn:18" class="footnote-ref" role="doc-noteref">18</a></sup> इत्य् अथर्वा-श्रुतेः ।</p>
<p>एवं च तत्त्वम् अस्यादि वाक्यान्य् अनुगृहीतानि स्युः । एवं प्राप्ते—</p>
<p><strong>अंशो नाना-व्यपदेशाद् अन्यथा चापि<br>
दास-कितवादित्वम् अधीयत एके॥</strong></p>
<p>परस्यांशो जीवः अंशुर् इवांशुमतः तद्-भिन्नस् तद्-अनुयायी तत्-सम्बन्धापेक्षीत्य् अर्थः । कुतः ? नानेति । उद्भवः सम्भवो दिव्यो देव एको नारायणो माता पिता भ्राता निवासः शरणं सुहृद् गतिर् नारायणः [सुबा।उ। ६] इति सुबाल-श्रुतौ, गतिर् भर्ता प्रभुः साक्षी निवासः शरणं सुहृत् [गीता ९.१८] इत्य् आदि स्मृतौ च स्रष्ट्र्-सृज्यत्व-नियन्तृ-नियम्यत्वाधाराधेयत्व-स्वामि-दासत्व-सखा-सखित्व-प्राप्य-प्राप्तृत्वादि-रूप-नाना-सम्बन्ध-व्यपदेशात् । अन्यथा अन्यया च विधया तद्-व्याप्यतयैनं जीवं तद्-आत्मकम् एके आथर्वणिका अप्य् अधीयन्ते—ब्रह्म दाशा ब्रह्म दासा ब्रह्मैवेमे कितवाः इत्य् आदिना । न ह्य् एते व्यपदेशाः स्वरूपाभेदे सम्भवेयुः । न हि स्वयं स्वस्य सृज्यादिर् व्याप्यो वा । न वा चैतन्य-घनस्य दासादि-भावः । तथा सति वैराग्योपदेश-व्याकोपात् । न चेशस्य मायया परिच्छेदः, तस्य तद्-अविषयत्वात् । न च टङ्क-च्छिन्न-पाषाण-खण्डवत् तच्-छिन्नस् तत्-खण्डो जीवः अच्छेद्यत्व-शास्त्र-व्याकोपात् विकाराद्य्-आपत्तेश् च । तस्मात् तत् सृज्यत्वादि-सम्बन्धवांस् तद्-भिन्नो जीवस् तद्-उपसर्जनत्वात् तद्-अंश उच्यते । तत्त्वं च तस्य तच्-छक्तित्वात् सिद्धम् । तच् च विष्णु-शक्तिर् इत्य् आदौ, क्षेत्रज्ञाख्या तथापरा [वि।पु। ६.७.६१] इति स्मृतेः । चन्द्र-मण्डलस्य शतांशः शुक्र-मण्डलम् इत्य् आदौ दृष्टं चैतत् । एक-वस्त्व् एक-देशत्वम् अंशत्वम् इत्य् अपि न तद् अतिक्रामति । ब्रह्म खलु शक्तिमद् एकं वस्तु ब्रह्म-शक्तिर् जीवो ब्रह्मैक-देशत्वात् ब्रह्मांशो भवतीति तद्-उपसृष्टत्वं सुघटम् । घटेत्य् आदि-वाक्यं तूपाधि-हानौ तयोः सायुज्यं ब्रुवन् सङ्गतम् । तत्त्वम् असीत्य् एतद् अपि परस्य पूर्वायत्त-वृत्तिकत्वादि बोधयति पूर्वोक्त-श्रुत्य्-आदिभ्यो न त्व् अन्यत् । तस्मात् ईशात् जीवस्यास्ति भेदः । स च नियन्तृत्व-नियम्यत्व-विभुत्वाणुत्वादि-धर्म-कृतत्वेन प्रत्यक्ष-गोचरत्वान् नान्यथा-सिद्धेः ॥४१॥ (४३)</p>
<p>**र्प्च् **:११.११.४, ४.२४.६१, ८.६.१५।</p>
<p>**ह्द्स् **: ११.११.४</p>
<p><strong>॥ २.३.४२ ॥</strong></p>
<p>अथ वाचनिकम् आह—</p>
<p><strong>मन्त्र-वर्णात् ॥</strong><sup id="fnref:19"><a href="#fn:19" class="footnote-ref" role="doc-noteref">19</a></sup></p>
<p>पादोऽस्य विश्वा भूतानि [ऋ।वे। १०.९०.३] इति मन्त्र-वर्णोऽपि जीवस्य ब्रह्मांशत्वम् आह । अंश-पाद-शब्दौ तु ह्य् अनर्थान्तर-वाचकौ । इह सर्वा भूतानीति बहुत्वे श्रौते सूत्रे अंश-शब्दो जात्य्-अभिप्रायेणैक-वचनान्तो बोध्यः । एवम् अन्यत्रापि ॥४२॥ (४४)</p>
<p>**र्प्च्, ह्द्स् **: २.६.१९।</p>
<p><strong>॥ २.३.४३ ॥<br>
अपि स्मर्यते ॥</strong></p>
<p>ममैवांशो जीव-लोके जीव-भूतः सनातनः [गीता १५.७] इति श्री-भगवता इह सनातनत्वोक्त्या जीवस्यौपाधिकत्वं निरस्तम् । तस्मात् तत्-सम्बन्धापेक्षी जीवस् तद्-अंश इति । तत्-कर्तृत्वादिकम् अपि तद् आयत्तम् । स्मृतिश् च जीव-स्वरूपं विशिष्याह—</p>
<blockquote>
<p>ज्ञानाश्रयो ज्ञान-गुणश् चेतनः प्रकृतेः परः ।
न जातो निर्विकारश् च एकरूपः स्वरूप-भाक् ॥
अणुर् नित्यो व्याप्ति-शीलश् चिद्-आनन्दात्मकस् तथा ।
अहम् अर्थोऽव्ययः क्षेत्री भिन्न-रूपः सनातनः ॥
अदाह्योऽच्छेद्य अक्लेद्य अशोष्योऽक्षर एव च ।
एवम् आधि-गुणैर् युक्तः शेष-भूतः परस्य वै ॥
म-कारेणोच्यते जीवः क्षेत्र-ज्ञः परवान् सदा ।
दास-भूतो हरेर् एव नान्यस्यैव कदाचन ॥ इति ।<sup id="fnref:20"><a href="#fn:20" class="footnote-ref" role="doc-noteref">20</a></sup></p>
</blockquote>
<p>एवम् आदीत्य् आदि-पदात् कर्तृत्व-भोक्तृत्व-स्वस्मै-स्वयं-प्रकाशत्वानि बोध्यानि । प्रकाशः खलु गुण-द्रव्य-भेदेन द्विभेदः । प्रथमः स्वाश्रयस्य स्फूर्तिः । द्वितीयस् तु स्व-पर-स्फूर्ति-हेतुर् वस्तु-विशेषः । स चात्मैव । दीपश् चक्षुः प्रकाशयन् स्वरूप-स्फूर्तिं च स्वयम् एव करोति, न तु घटादि-प्रकाशवत् तद्-आदि-सापेक्षः । तस्माद् यं स्वयं प्रकाशः । तथापि स्वं प्रति न प्रकाशते स्वस्मिन् जाड्यात् । आत्मा तु स्वयं परं च प्रकाशयन् स्वं प्रति प्रकाशते । अतः स्वस्मै स्वयं प्रकाशः यद् असौ चिद्-रूप इति ॥४३॥ (४५)</p>
<p><strong>र्प्च्</strong>: ११.११.४, १०.८७.१६, १२.४.३१।</p>
<p><strong>ह्द्स्</strong> : १२.४.३२, ११.११.४</p>
<blockquote>
<p>—ओ)०(ओ—</p>
</blockquote>
<h3 id="१८-मतसयदय-अधकरणम">१८। मत्स्याद्य्-अधिकरणम्</h3>
<p><strong>॥ २.३.४४ ॥</strong></p>
<p>प्रसङ्गाद् इदं विचिन्त्यते—एको वशी सर्वगः कृष्ण ईड्य एकोऽपि सन् बहुधा योऽवभाति [गो।ता।उ। १.१९] इति गोपाल-तापिन्यां पठ्यते । स्मृतौ च एकानेक-स्वरूपाय [वि।पु। १.२.३] इत्य् आदि । अत्रांशि-रूपेणैव्कोऽंश-कला-रूपेण तु बहुधेत्य् अर्थः प्रतीयते । तत्र जीवांशान् मत्स्याद्य्-अंशस्य विशेषोऽस्ति न वेति संशये अंशत्वाविशेषात् नास्तीति प्राप्ते—</p>
<p><strong>प्रकाशादिवन् नैवं परः ॥</strong></p>
<p>अंश-शब्दितत्वेऽपि परो मत्स्यादिर् न एवं जीववन् न भवति । तत्र दृष्टान्तम् आह प्रकाशेति । यथा तेजोऽंशो रविः खद्योतश् च तेजः-शब्दितत्वेऽपि नैकरूप्य-भाक् । यथा जलांशः सुधा-मद्यादिश् च जल-शब्दितत्वेऽपि न साम्यं लभते, तद्वत् ॥४४॥</p>
<p>**र्प्च्- **३.२८.४१, ८.३.२२-२३, १०.१४.९, ६.९.३९।</p>
<p><strong>ह्द्स्-</strong> १.७.४-५।</p>
<p><strong>॥ २.३.४५ ॥<br>
स्मरन्ति च ॥</strong></p>
<blockquote>
<p>स्वांशाश् चाथ विभिन्नांश इति द्वेधांश इष्यते ।
अंशिनो यत् तु सामर्थ्यं यत् स्वरूपं यथा स्थितिः ॥
तद् एव नाणु-मात्रोऽपि भेदः स्वांशांशिनोः क्वचित् ।
विभिन्नांशोऽल्प-शक्तिः स्यात् किञ्चित् सामर्थ्य-मात्र-युक् ॥<sup id="fnref:21"><a href="#fn:21" class="footnote-ref" role="doc-noteref">21</a></sup> इति ।</p>
</blockquote>
<blockquote>
<p>सर्वे सर्व-गुणैः पूर्णाः सर्व-दोष-विवर्जिताः इति च ।</p>
</blockquote>
<p>अयं भावः—एते चांश-कलाः पुंसः कृष्णस् तु भगवान् स्वयम् [भा।पु। १.३.२८] इत्य् आदौ कृष्णाख्यस्य वस्तुनः स्वयं-रूपस्य ये मत्स्यादयोऽंशाः स्मृताः, न ते जीववत् ततो भिद्यन्ते, तस्यैव वैदूर्यादिवत् तत्-तद्-भावाविष्कारात् । सर्व-शक्ति-व्यक्त्य्-अव्यक्ति-सव्यपेक्षो हि तत्-तद्-व्यपदेशः । यः कृष्णः कृत्स्न-षाड्गुण्य-व्यञ्जकोऽंशी, स एवाकृत्स्न-तद्-व्यञ्जको द्व्य्-एक-व्यञ्जको वांशः कला चेत्य् उच्यते । यथैकः कृत्स्न-षट्-शास्त्र-प्रवक्ता सर्वविद् उच्यते, स एव क्वचिद् अकृत्स्न-तद्-वक्ता द्व्य्-एक-शास्त्र-वक्ता च सर्ववित्-कल्पोऽल्पज्ञश् चेति । पुरुष-बोधिन्य्-आदि-श्रुता राधाद्याः पूर्णाः शक्तयो दशमादि-स्मृता गुणाश् च सर्वातिशयि-प्रेम-पूर्ण-परिकरत्व-द्रुहिणादि-विद्वत्तम-विस्मापक-वंश-माधुर्य-स्व-पर्यन्त-सर्व-विस्मापक-रूप-माधुर्य-निरतिशय-कारुण्यादयो यशोदा-स्तनन्धये कृष्ण एव नित्याविर्भूताः सन्ति, न तु मत्स्यादित्वे सतीति तस्यैव तत्-तद्-भावाविष्कारान् न मत्स्यादेर् जीववत् तत्त्वान्तरत्वं, किन्तु तद्-आत्मकत्वम् एवेति ॥४५॥</p>
<p><strong>र्प्च्-</strong> १०.१०.३४।</p>
<p><strong>ह्द्स्-</strong> १.३.२८।</p>
<p><strong>॥ २.३.४६ ॥</strong></p>
<p>युक्त्य्-अन्तरेण विशेषं दर्शयति—</p>
<p>**अनुज्ञा-परिहारौ देह-सम्बन्धात् ज्योतिर्-आदिवत् **</p>
<p>सत्य् अपि ब्रह्मांशत्वेऽनाद्य्-अविद्या-विजृम्भितान् देह-सम्बन्धात् जीव-रूपस्यांशस्य परेश-कृताव् अनुज्ञा-परिहारौ श्रूयते, नैवं मत्स्यादि-रूपस्य, किन्तु देह-सम्बन्ध-राहित्यं साक्षात् परेशत्वं च तस्य श्रूयते, अतो महान् विशेषः । अनुज्ञानुमतिः साध्वसाधु-कर्म-प्रेरणेति यावत् । एष एव साधु-कर्म कारयति [कौ।उ। २.९] इत्य् आदि श्रुतिः । परिहारश् च ततो निवृत्तिर् मोक्ष इति यावत् । तम् एव विदित्वा [श्वे।उ। ३.८] इत्य् आदि श्रुतेः । तत्र दृष्टान्तम् आह—ज्योतिर् इति । ज्योतिश् चक्षुस् तस्य यथा सूर्यांशस्यापि देह-सम्बन्धात् नाना-विधत्वं तद्-अनुग्राह्यत्वं तत्-प्रवृत्ति-निवृत्ती च तद्-धेतुके एव, नैवं स्वस्थस्य सूर्यांशस्यापि, तत्-प्रकाशस्य तस्य सूर्यात्मकत्वात्, तद्वत् ॥४६॥</p>
<p><strong>र्प्च्-</strong> १०.५४.४५, ११.२८.१४, ११.२८.५।</p>
<p><strong>ह्द्स्-</strong> ६.१६.५७-५८</p>
<p><strong>॥ २.३.४७ ॥<br>
असन्ततेश् चाव्यतिकरः ॥</strong></p>
<p>जीवस्यासन्ततेर् अपूर्णत्वाद् अव्यतिकरः । पूर्णेन मत्स्यादिना साम्यं नेत्य् अर्थः । बालाग्र-शत-भागस्य [श्वे।उ। ५.९] इत्य् आद्या श्रुतिर् जीवस्यापूर्तिम् आह । पूर्णम् अदः पूर्णम् इदम् इत्य् आद्या तु मत्स्यादेः पूर्तिम् ॥४७॥</p>
<p><strong>र्प्च्-</strong> ११.२८.१७, १०.८७.३८।</p>
<p><strong>ह्द्स्-</strong> १.७.४-६।</p>
<p><strong>॥ २.३.४८ ॥</strong></p>
<p>हेतुं दूषयति—</p>
<p><strong>आभास एव च ॥</strong></p>
<p>अंश-शब्दितत्वाविशेषाद् इति यो हेतुर् मत्स्याद्य्-अंशस्य जीवांशेन साम्यं बोधयितुम् उपन्यस्तः, स त्व् आभास एव सत्-प्रतिपक्षाख्यो हेत्व्-आभास एव । वैषम्य-साधकस्य पूर्त्यादेर् हेत्व्-अन्तरस्य सत्त्वात् । च-कारो दृष्टान्त-सूचनाय । न हि द्रव्यत्वेन पृथिवी-नभसोः साम्य-पारम्यं साधनीयम् । न वा पदार्थत्वेन भावाभावयोस् तत् । तथा च मत्स्यादाव् असर्व-व्यञ्जकत्वं जीवे तु तद्-उपसर्जनत्वम् अंशत्वम् इति ॥४८॥</p>
<p><strong>र्प्च्-</strong> १०.१.४३।</p>
<p><strong>ह्द्स्-</strong> ६.१६.४६, १०.७०.५।</p>
<p>—ओ)०(ओ—</p>
<h3 id="१९-अदषटनयमधकरणम">१९। अदृष्टानियमाधिकरणम्</h3>
<p><strong>॥ २.३.४९ ॥</strong></p>
<p>एवं प्रासङ्गिकं समाप्य प्रकृतं चिन्तयति—</p>
<blockquote>
<p>नित्योऽनित्यानां चेतनश् चेतनानां
एको बहूनां यो विदधाति कामान् । [क।उ। २.२.१३]</p>
</blockquote>
<p>इत्य् आदीनि वाक्यानि काठकादिषु श्रूयन्ते । तत्र नित्य-चेतनतया प्रतीता बहवो जीवाः साम्य-भाजो न वेइ सन्देहे विशेषाप्रतीतेः साम्य-भाज इति प्राप्ते—</p>
<p><strong>अदृष्टानियमात् ॥</strong></p>
<p>मण्डूक-प्लुत्या नेत्य् अनुवर्तते । नैव ते साम्य-भाजः । कुतः ? स्वरूप-साम्येऽपि तद्-अदृष्टानाम् अनियमात् नाना-विधत्वात् । अदृष्टं त्व् अनादि ॥४९॥</p>
<p><strong>र्प्च्-</strong> ३.२७.१-२, ३.२८.४३।</p>
<p><strong>ह्द्स्-</strong> १०.६.३०।</p>
<p><strong>॥ २.३.५० ॥</strong></p>
<p>नन्व् इच्छा-द्वेषादिभिर् वैषम्यं स्यान् नेत्य् आह—</p>
<p><strong>अभिसन्ध्यादिष्व् अपि चैवम् ॥</strong></p>
<p>तेष्व् अपि वैचित्र्य-हेतुतयाङ्गीकृतेष्व् एवं हेत्व्-अन्तरापेक्षापत्तेस् तेऽप्य् अदृष्टाद् एवेत्य् अर्थः । च-कारः प्रतिक्षण-वैचित्रीं समुच्चिनोति ॥५०॥</p>
<p><strong>र्प्च्-</strong> ११.२८.३१, ५.१४.५, ११.१३.३६, ११.१३.२५, ६.१.४७-४८।</p>
<p><strong>ह्द्स्-</strong> १०.२४.१६।</p>
<p><strong>॥ २.३.५१ ॥</strong></p>
<p>ननु स्वर्ग-भूम्य्-आदि-प्रदेश-वैशेष्यात् वैचित्र्यं स्यान् नेत्य् आह—</p>
<p>**प्रदेशाद् इति चेन् नान्तर्भावात् **</p>
<p>तत्-प्राप्तेर् अप्य् अदृष्टापेक्षत्वेनादृष्टान्तर्भावात् प्रदेशाद् एकदेश-स्थितानाम् अपि वैचित्री-दर्शनाच् च ॥५१॥</p>
<p><strong>र्प्च्-</strong> ६.१.४१, ६.१६.३, ४.२९.२४-२६, १०.२९.९।</p>
<p><strong>ह्द्स्-</strong> १०.२३.९।</p>
<p>॥ इति श्रीमद्-ब्रह्म-सूत्र-भाष्ये द्वितीयाध्यायस्य तृतीयः पादः ॥</p>
<p>॥ २.३ ॥</p>
<blockquote>
<p>—ओ)०(ओ—</p>
</blockquote>
<p>(२.४)</p>
<h2 id="दवतयऽधयय-चतरथ-पद">द्वितीयोऽध्यायः, चतुर्थः पादः</h2>
<p>त्वज्-जाताः कलितोत्पाताः मत्-प्राणाः सन्त्य् अमित्रभित् ।</p>
<p>एतान् शाधि तथा देव यथा सत्-पथ-गामिनः ॥</p>
<p><strong>१। प्राणोत्पत्त्य्-अधिकरणम्<br>
॥ २.४.१</strong> <strong>॥</strong></p>
<p>भूत-विषयः श्रुति-विरोधः परिहृतस् तृतीय्-पादे । चतुर्थे तु प्राण-विषयः स परिह्रियते । गौण-मुख्य-भेदेन द्विविधाः प्राणाः । गौणाश् चक्षुर्-आदीन्य् एकादशेन्द्रियाणि मुख्यास् तु प्राणापानादयः पञ्चेति । तेषु गौणः परीक्ष्यन्ते । एतस्माज् जायते प्राणो मनः सर्वेन्द्रियाणि च इत्य् आदि श्रूयते । इम् अत्र जीववद् इन्द्रियाणाम् उत्पत्तिर् उत खादिवद् इति संशये—असद् वा इदम् अग्र आसीत् तद् आहुः किं तद् आसीद् इति ऋषायो वाव ते असद् आसीत् तद् आहुः के ते ऋषयः इति प्राणा वाव ऋषयः [शतपथ-ब्राह्मण ६.१.१] इत्य् अत्र ऋषि-प्राण-शब्दितानाम् इन्द्रियाणां सृष्टेः प्राक्-सत्त्व-श्रवणात् जीववद् इति पठति—</p>
<p><strong>तथा प्राणाः ॥</strong></p>
<p>यथा खादयः परस्माद् उत्पद्यन्ते तथा प्राणा इन्द्रियाणि चेत्य् अर्थः । प्राक्-सृष्टेर् एकत्वावधारणात्, मनः सर्वेन्द्रियाणि चैतस्मात् जायन्त<sup id="fnref:22"><a href="#fn:22" class="footnote-ref" role="doc-noteref">22</a></sup> इति श्रुतेश् च । अ च जीवोत्पत्तिवद् इन्द्रियोत्पत्तिर् भवितुम् अर्हति जीवानां चैतन्य-रूपाणां शब्दाभ्यां भाविव तत्र ग्राह्यम्, तयोः सार्वज्ञ्य-प्राणनाभिधायित्वात् ॥१॥</p>
<p><strong>र्प्च्-</strong> २.५.३१, ११.२४.७, २.१०.१५</p>
<p>**ह्द्स्- **२.१०.१५</p>
<p><strong>॥ २.४.२ ॥</strong></p>
<p>ननु ऋषयः प्राणा इति बहुत्वानुपपतिः, तत्राह—</p>
<p><strong>गौण्य्-असम्भवात् ॥</strong><sup id="fnref:23"><a href="#fn:23" class="footnote-ref" role="doc-noteref">23</a></sup></p>
<p>बहुत्व-श्रुतिर् गौणी । कुतः ? स्वरूप-नानात्वाभावेन बह्व्-अर्थासम्भवात् । तथा च स्पर्शाभिप्रायं तत्र बहुत्वं भविष्यति । एक एवासौ वैदूर्यवद् अभिनेतृ-नटवच् च बहुधावभासते । एकं सन्तं बहुधा दृश्यमानं<sup id="fnref:24"><a href="#fn:24" class="footnote-ref" role="doc-noteref">24</a></sup>, एकानेक-स्वरूपाय [वि।पु। १.२.३] इत्य् आदि श्रुति-स्मृतिभ्यश् च ॥२॥</p>
<p><strong>र्प्च्-</strong> ८.५.२६।</p>
<p>**ह्द्स्- **२.१०.३६।</p>
<p><strong>॥ २.४.३ ॥<br>
तत् प्राक् श्रुतेश् च ॥</strong></p>
<p>न च तदानीम् अनपीताः कतिचित् पदार्थाः स्यु तैर् बहुत्वोपपत्तिर् इति शक्यं शङ्कितुं सृष्टेः पूर्वम् एकत्वावधारण-श्रवणात् । अतश् च सा गौणीत्य् अर्थः ॥३॥</p>
<p>**र्प्च्- —<br>
ह्द्स्- **२.१०.४३-४४।</p>
<p><strong>॥ २.४.४ ॥</strong></p>
<p>प्राण-शब्दस्य ब्रह्म-परत्वे युक्तिम् आह—</p>
<p><strong>तत् पूर्वकत्वाद् वाचः ॥</strong></p>
<p>वाचः सूक्ष्म-शक्ति-ब्रह्मान्य-विषयस्य नाम्नः प्रधान-महद्-आदि-सृष्टि-पूर्वकत्वात् तदा नाम-रूपताम् अभावेन तद्-उपकरणाम् इन्द्रियाणाम् अप्य् अभावात् प्राण-शब्दस् तत्र ब्रह्माभिधायीत्य् अर्थः । तद् धेदं तर्हि [बृ।आ।उ। १.४.७] इति श्रुतिः सृष्टेः पूर्वं नाम-रूपिणाम् अभावम् आह । तस्माद् इन्द्रियाणि खादिवद् उत्पन्नानीति ॥४॥</p>
<p><strong>र्प्च्-</strong> २.५.३१, ११.२४.७, ३.६.७ ६.४.२८, २.१०.३५।</p>
<p>**ह्द्स्- **१.२.३३।</p>
<p>—ओ)०(ओ—</p>
<p><strong>॥ २.४.५ ॥</strong><sup id="fnref:25"><a href="#fn:25" class="footnote-ref" role="doc-noteref">25</a></sup></p>
<p>एवम् इन्द्रिय-विषयकं श्रुति-विरोधम् निरस्य तत्-सङ्ख्या-विषयकं तं निरस्ययति ।</p>
<blockquote>
<p>सप्त प्राणाः प्रभवन्ति तस्मात्
सप्तार्चिषः समिधः सप्त होमाः ।
सप्त इमे लोका येषु चरन्ति प्राणा
गुहाशया निहिताः सप्त सप्त ॥ [मु।उ। २.१.८] इति मुण्डके ।</p>
</blockquote>
<p>दशेमे पुरुषे प्राणा आत्मैकादशः [बृ।आ।उ। ३.९.४] इति च बृहद्-आरण्यके श्रूयते । तत्र सप्तैव प्राणा उतैकादशेति संशये पूर्वपक्षम् आह—</p>
<p><strong>सप्त गतेर् विशेषितत्वाच् च ॥</strong></p>
<p>प्राणाः सप्तैव । कुतः ? गतेः । समानम् एव जीवेन सह सञ्चार-रूपाया गतेः श्रवणात् ।</p>
<blockquote>
<p>यदा पञ्चावतिष्ठन्ते ज्ञानानि मनसा सह ।
बुद्धिश् च न विचेष्टते ताम् आहुः परमां गतिम् ॥ [क।उ। २.३.१०]</p>
</blockquote>
<p>इति काठके योग-दशायां ज्ञानानीति विशेषितत्वाच् च । श्रोत्रादि-पञ्चक-बुद्धि-मनांसि सप्तैव जीवस्येन्द्रियाणि भवन्ति । यानि तु वाक्-पाण्य्-आदीनि श्रूयन्ते, तेषां जीवेन सह गत्य्-अश्रवणाद् ईषद्-उपकार-मात्रेणेन्द्रियत्व-भणितिर् गौणीति ॥५॥</p>
<p><strong>र्प्च्-</strong> ११.२२.२।</p>
<p>**ह्द्स्- **३.६.७, ३.६.९।</p>
<p>—ओ)०(ओ—</p>
<h3 id="२-हसतदयधकरणम२६">२। हस्तादयाधिकरणम्<sup id="fnref:26"><a href="#fn:26" class="footnote-ref" role="doc-noteref">26</a></sup></h3>
<p><strong>॥ २.४.६ ॥</strong></p>
<p>एवं प्राप्ते सिद्धान्तयति—</p>
<p>**हस्तादयस् तु स्थितेऽतो नैवम् **</p>
<p>तु-शब्दश् चोद्य-निरासार्थः । हस्तादयः सप्तातिरिक्ताः प्राणा मन्तव्याः । कुतः ? जीवे देह-स्थिते तेषाम् अपि तद्-भोग-साधनत्वात् कार्य-भेदाच् च । तथा च बृहद्-आरण्यके पठ्यते—हस्तौ वै ग्रहः स कर्मणातिग्रहेण गृहीतो हस्ताभ्यां हि कर्म करोति [बृ।आ।उ। ३.२.८] इत्य् आदि । अतः सप्तातिरेकाद् एव हेतोर् नैवं मन्तव्यं सप्तैवेति किन्तु पञ्च ज्ञानेन्द्रियाणि पञ्च कर्मेन्द्रियाणि एकम् अन्तर् इन्द्रियम् इत्य् एकादशैवेन्द्रियाणि ग्राह्याणि । आत्मैकादशेत्य् अत्रात्मान्तर्-इन्द्रियं प्रकरणात् । इदम् अत्र बोध्यम् । शब्द-स्पर्श-रूप-रस-गन्ध-विषयाः पञ्च-ज्ञान-भेदास् तद्-अर्थानि पञ्च ज्ञानेन्द्रियाणि श्रोत्र-त्वक्-चक्षू-रसन-घ्राणाख्यानि । वचनादान-विहरणोत्सर्गानन्दाः पञ्च कर्म-भेदाः, तद्-अर्थानि च पञ्च कर्मेन्द्रियाणि वाक्-पाणि-पाद-पायूपस्थाख्यानि । सर्वार्थ-विषयं त्रि-काल-वर्त्य्-अन्तः-करणम् एकम् अनेक-वृत्तिकम् । तद् एव सङ्कल्पाद्यवसायाभिमान-चिन्ता-रूप-कार्य-भेदात् क्वचिद् भेदेन व्यपदिश्यते मनो बुद्धिर् अहङ्कारश् चित्तं चेति । तथा चैकादशैवेन्द्रियाणीति ॥६॥</p>
<p><strong>र्प्च्-</strong> ११.२२.१४-१५, २.५.३०-३१।</p>
<p>**ह्द्स्- **३.२६.१२-१३।</p>
<blockquote>
<p>—ओ)०(ओ—</p>
</blockquote>
<h3 id="३-परणणतवधकरणम">३। प्राणाणुत्वाधिकरणम्</h3>
<p><strong>॥ २.४.७ ॥</strong></p>
<p>प्राणानां परिमाणं चिन्तयति । प्राणा व्यापिनोऽणव वेति संशये दूर-श्रवण-दर्शनाद् एवानुभवाद् व्यापिन एवेति प्राप्ते—</p>
<p><strong>अणवश् च ॥</strong></p>
<p>चो निश्चये । अणव एवैकादश प्राणाः । दूर-श्रवणादिकं तु गुण-प्रसारात् सिद्धम् । जीवस्येव शिरोऽङ्घ्रि-व्यापित्वम् । एतेन प्राण-व्याप्ति-वादिनः साङ्ख्या निरस्ताः ॥७॥</p>
<p><strong>र्प्च्-</strong> ११.३.४०</p>
<p>**ह्द्स्- **३.२६.३१, ३.२६.३४, ३.२८.५, ३.२८.३, ३.२८.९</p>
<blockquote>
<p>—ओ)०(ओ—</p>
</blockquote>
<h3 id="४-परण-शरषठधकरणम">४। प्राण-श्रेष्ठाधिकरणम्</h3>
<p><strong>॥ २.४.८ ॥</strong></p>
<p>अथ एतस्माज् जायते प्राणः [मु।उ। २.१.३] इत्य् अत्र मुख्यः प्राणः परीक्ष्यते । श्रेष्ठः प्राणो जीववद्य् उत्पद्यते स्वादिवद् वेति विषये, नैव प्राण उदेति नास् तम् एति इत्य् आदि श्रुतेः ।</p>
<blockquote>
<p>यत् प्राप्तिर् यत् परित्याग उत्पत्तिर् मरणं तथा ।
तस्योत्पत्तिर् मृतिश् चैव कथं प्राणस्य युज्यत ॥</p>
</blockquote>
<p>इति स्मृतेश् च जीववद् इति प्राप्ते—</p>
<p><strong>श्रेष्ठश् च ॥</strong></p>
<p>श्रेष्ठः प्राणोऽपि खादिवद् उत्पद्यते, जायते प्राणः [मु।उ। २.१.३] इति श्रुतेः । स इदं सर्वम् असृजत इति प्रतिज्ञानुपरोधाच् चेति शेषः । एवं सत्य् अनुत्पत्तिर् आपेक्षिकी । श्रैष्ठ्यं चास्य काय-स्थिति-हेतुत्वात् वदन्ति । पृथग्-योग-करणम् उत्तर-चिन्तार्थम् ॥८॥</p>
<p><strong>र्प्च्-</strong> ७.९.४७, २.१०.१५</p>
<p>**ह्द्स्- **२.१.२४, २.१०.१५</p>
<blockquote>
<p>—ओ)०(ओ—</p>
</blockquote>
<h3 id="५-वय-करयधकरणम">५। वायु-क्रियाधिकरणम्</h3>
<p><strong>॥ २.४.९ ॥</strong></p>
<p>अथ तस्य स्वरूपं परीक्ष्यते । स किं वायुर् एव केवलः किं वा तत् स्पन्द-रूपा क्रियाथवा देशान्तर-गतो वायुर् इति विचिकित्सा । किं प्राप्तम् ? बाह्यो वायुर् एवेति । योऽयं प्राणः स वायुः [बृ।आ।उ। ३.१.५] इति बृहद्-आरण्यक-श्रुतेः । वायु-क्रिया वा प्राणः उच्छ्वास-निश्वास-रूपायां तत्-क्रियायां तच्-छब्दस्य प्रसिद्धेः । वायु-मात्रे तस्या प्रसिद्धेश् चेति प्राप्ते—</p>
<p><strong>न वायु-क्रिये पृथग्-उपदेशात् ॥</strong></p>
<p>श्रेष्ठः प्राणो न वायुर् न च तत्-स्पन्दः । कुतः ? पृथग् इति । एतस्माज् जायते प्राणः [मु।उ। २.१.३] इत्य् आदौ वायोः सकाशात् प्राणस्य पृथग्-उक्तेः । यदि वायुर् एव प्राणस् तर्हि तस्मात्, तस्य सा न स्यात् । यदि वा वायु-स्पन्दः प्राणस् तदापि वायोः सकाशात् तत्-क्रिया-रूपस्य प्राणस्य न सा सम्भवेत् । न ह्य् अग्न्य्-आदेः क्रिया तेन साकं पृथग्-उक्ता दृश्यते । योऽयं प्राणः स वायुः [बृ।आ।उ। ३.१.५] इति तु वायुर् एव किञ्चित् विशेषम् आपन्नः प्राणो, न तु ज्योतिर्-आदिवत् तत्त्वान्तरम् इति ज्ञापनार्थम् । यत् तु सामान्य-करण-वृत्तिः प्राणाद्या वायवः पञ्च [साङ्ख्य-कारिका २९] इति साङ्ख्यैः सर्वेन्द्रिय-व्यापारः प्राण इत्य् उक्तं तन् न एक-रूप-प्राणस्य विजातीय-नानेन्द्रिय-व्यापारत्वायोगात् ॥९॥</p>
<p><strong>र्प्च्-</strong> ७.९.४७,</p>
<p>**ह्द्स्- **२.१०.१५-१७</p>
<blockquote>
<p>—ओ)०(ओ—</p>
</blockquote>
<h3 id="६-जवपकरणतवधकरणम">६। जीवोपकरणत्वाधिकरणम्</h3>
<p><strong>॥ २.४.१० ॥</strong></p>
<p>सुप्तेषु वाग्-आदिषु प्राण एको जागर्ति, प्राण एको मृत्यु-नानाप्तः, संवर्गो वाग्-आदीन् संवृङ्क्ते [छा।उ। ४.३.३], प्राण इतरान् प्राणान् रक्षति मातेव पुत्रान् इति बृहद्-आरण्यके पठ्यते<sup id="fnref:27"><a href="#fn:27" class="footnote-ref" role="doc-noteref">27</a></sup> । तत्र संशयः—मुख्यः प्राणो जीव एवास्मिन् देहे स्वतन्त्र उत जीवोपकरणम् इति । बहु-विभूति-श्रवणात् स एव स्वतन्त्र इति प्राप्ते—</p>
<p><strong>चक्षुर्-आदिवत् तु तत् सह शिष्ट्य्-आदिभ्यः ॥</strong></p>
<p>तु-शब्दः शङ्का-हानाय । प्राणेऽपि चक्षुर्-आदिवत् जीव-करणम् एव । कुतः ? तत्-सहेति । प्राण-संवादेषु तैश् चक्षुर्-आदिभिर् जीव-करणैः सह प्राणस्य शासनात् । समान-धर्माणां हि सह-शासनं युक्तं बृहद्रथान्तरादिवत् । आदि-शब्दात्—अथ यत्र वायं मुख्यः प्राणः स एवायं मध्यमः प्राणः इत्य् आदिना प्राण-शब्द-परिगृहीतेष्व् इन्द्रियेषु विशिष्याभिधानं गृह्यते । संहतत्वादि च स्वातन्त्र्य-निराकृति-हेतुः ॥१०॥</p>
<p><strong>र्प्च्-</strong> ११.१४.३२, ३.२८.५-७</p>
<p>**ह्द्स्- **११.३.३९</p>
<p><strong>॥ २.४.११ ॥</strong></p>
<p>ननु चक्षुर्-आदिवज् जीवोपकरणत्वे प्राणस्याङ्गीकृते तद्वज् जीवोपकार-क्रियापि स्यात्, न च तादृशी काचिद् अस्ति यद्-अर्थ-मयं द्वादशः प्राणस् ततो न चक्षुर्-आदि-तौल्यम् इत्य् आक्षिप्य समाधत्ते—</p>
<p><strong>अकरणत्वाच् च न दोषस् तथा हि दर्शयति ॥</strong></p>
<p>आक्षेप-निरासाय च-शब्दः । करणं क्रिया । अक्रियत्वात् जीवोपकार-क्रिया-विरहात् यो दोषः सम्भाव्यते, स न स्यात् शरीरेन्द्रिय-धारणादि-लक्षण-परमोपकार-सत्त्वाद् इति भावः हि यतस् तथा छान्दोग्य-श्रुतिर् दर्शयति—अथ ह प्राणा अहं श्रेयसि व्यूदिरे [छा।उ। ५॥७] इत्य् आदिना । तस्माज् जीवोपकरणम् एव मुख्यः प्राणः । जीवस्य कर्तृत्वं च भोक्ट्र्त्वं च प्रति चक्षुर्-आदीनि राज-पुरुषवत् करणानि । प्राणस् तु राज-मन्त्रिवत् सर्वार्थ-साधकतया मुखोपकरणम् इति नास्य स्वातन्त्र्यम् ॥११॥</p>
<p><strong>र्प्च्-</strong> ३.२६.३०-३१</p>
<p>**ह्द्स्- **३.२६.३१</p>
<blockquote>
<p>—ओ)०(ओ—</p>
</blockquote>
<h3 id="७-पञच-वततय-अधकरणम">७। पञ्च-वृत्त्य्-अधिकरणम्</h3>
<p><strong>॥ २.४.१२ ॥</strong></p>
<p>यः प्राणः स वायुः । स एष वायुः पञ्च-विधः प्राणोऽपानो व्यान उदानः समान [बृ।आ।उ। १.५.३] इति श्रुतम् । तत्र किम् एते अपानादयः प्राणाद् भिद्यन्ते उत तद्-वृत्तय एवेति वीक्षायां सञ्ज्ञा-भेदान् कार्य-भेदाच् च भिद्यन्त इति प्राप्ते—</p>
<p><strong>पञ्च-वृत्तिर् मनोवद् व्यपदिश्यते ॥</strong></p>
<p>एक एव प्राणो हृदयादिषु स्थानेषु पञ्चधा वर्तमानो विलक्षणानि कृतार्याञ् आवहतीति पञ्च-वृत्तिः । स एव तथा व्यपदिश्यते । तस्मात् प्राण-वृत्तय एव ते, न ततो भिद्यन्ते । कार्य-भेद-निमित्तः सञ्ज्ञा-भेदः । स्वरूप-भेदस् तु नास्त्य् अतः पञ्चस्व् अपि प्राण-शब्दः । प्राणोऽपानो व्यान उदान समान इति । एतत् सर्वं प्राण एव [बृ।आ।उ। १.५.३] इति वचनाच् च । बृहद्-आरण्यके मनोवत्—कामः सण्कल्पो विचिकित्सा श्रद्धाऽश्रद्धा धृतिर् अधृतिर् ह्रीर् धीर् भीर् इत्य् एतत् सर्वं मन एव [बृ।आ।उ। १.५.३] इति । तत्रैव सञ्ज्ञा-भेदे कार्य-भेदेऽपि यथा कामादयो मनसो न भिद्यन्ते, किन्तु तस्य वृत्तय एव तद्वत् बहु-वृत्तित्व-मात्रेणायं दृष्टान्तः । योग-शास्त्रे मनोऽपि पञ्च-वृत्तिकम् उक्तम् । तद्-अभिप्रायेण वा निदर्शनम् इत्य् एके ॥१२॥</p>
<p><strong>र्प्च्-</strong> ३.७.२३</p>
<p>**ह्द्स्- **३.६.७-८</p>
<blockquote>
<p>—ओ)०(ओ—</p>
</blockquote>
<h3 id="८-शरषठणतवधकरणम">८। श्रेष्ठाणुत्वाधिकरणम्</h3>
<p><strong>॥ २.४.१३ ॥</strong></p>
<p>श्रेष्ठः प्राणो विभुर् अणुर् वेति वीक्षायां, सम एभिस् त्रिभिर् लोकैः इत्य् आदि श्रुतेर् विभुर् इति प्राप्ते—</p>
<p><strong>अणुश् च ॥</strong></p>
<p>श्रेष्ठोऽप्य् अणुर् एव उत्क्रान्ति-श्रुतेः । व्याप्ति-श्रुतिस् तु सर्वेषां प्राणिनां प्राणाधीन-स्थितिकतया नेया ॥१३॥</p>
<p><strong>र्प्च्-</strong> २.२.२१</p>
<p>**ह्द्स्- **११.२८.१२, ११.२८.१७</p>
<blockquote>
<p>—ओ)०(ओ—</p>
</blockquote>
<h3 id="९-जयतर-आदय-अधकरणम">९। ज्योतिर्-आद्य्-अधिकरणम्</h3>
<p><strong>॥ २.४.१४ ॥</strong><sup id="fnref:28"><a href="#fn:28" class="footnote-ref" role="doc-noteref">28</a></sup></p>
<p>सुप्तेषु वाग्-आदिषु प्राण एको जागर्तीत्य् आदौ मुख्य-प्राणस्य प्रवृत्तिः श्रूयते । सप्त इमे लोका येषु चरन्ति प्राणा [मु।उ। २.१.८] इत्य् आदौ गौण-प्राणानां च तत्र तानि स-प्राणानि इन्द्रियाणि स्व-स्व-कार्याय स्वयं प्रवर्तेरन्न् उतैषां प्रेरकोऽन्योऽस्ति । स च देवता-गणो जीवः परो वेति वीक्षायां स्वयम् एव तानि प्रवर्तेरन् कार्य-शक्ति-योगात् देवता-गणो वा तत्-प्रवर्तकोऽस्तु । अग्निर् वाग् भूत्वा मुखं प्राविशत् [ऐ।उ। १.२.४] इत्य् आदि श्रुतेः । जीवो वा तद्-भोग-साधनत्वाद् इत्य् एवं प्राप्ते—</p>
<p><strong>ज्योतिर्-आद्य्-अधिष्ठानं तु तद्-आमननात् ॥</strong></p>
<p>तु-शब्दः शङ्का-निरासार्थः । ज्योतिर् ब्रह्मैव तेषाम् आद्य्-अधिष्ठानं मुख्य-प्रवर्तकम् । कर्तरि ल्युट् । कुतः ? तद् इति । अन्तर्यामि-ब्राह्मणे तस्यैव प्राणेन्द्रिय-प्रवर्तकत्वावगमात् । बृहद्-आरण्यके—यः प्राणेषु तिष्ठन् इत्य् आदिषु देवानां जीवस्य च तत्-प्रयोज्यानाम् एव प्रयोजकता न निवार्यते । स्वतः प्रवृत्तिस् तु न भवेत् जाड्यात् ॥१४॥</p>
<p><strong>र्प्च्-</strong> २.५.३०</p>
<p>**ह्द्स्- **४.९.६-७</p>
<p><strong>॥ २.४.१५ ॥</strong></p>
<p>जीवस् तु तानि भोगार्थम् अधितिष्ठतीत्य् आह—</p>
<p>**प्राणवता शब्दात् ॥ **</p>
<blockquote>
<hr>
</blockquote>
<p>प्राणवता जीवेन तानि स-प्राणानीन्द्रियाणि सङ्गृह्यन्ते भोगाय । एवं कुतः ? शब्दात् । स यथा महाराजो जानपदान् गृहीत्वा स्वे जनपदे यथा-कामं परिवर्तेतैवम् एवैष एतत् प्राणान् गृहीत्वा स्वे शरीरे यथा-कामं परिवर्तते [बृ।आ।उ। २.१.१८] इति तत्रैव श्रवणात् । अयम् अत्र निष्कर्षः—परमात्मनाधिष्ठिता देवा जीवाश् चेन्द्रियानि अधितिष्ठन्ति । पूर्वे तत् प्रवर्तन-मात्राय, परे तु तैर् भोगाय । तत्रैव तत् सङ्कल्पाद् इति ॥१५॥</p>
<p><strong>र्प्च्-</strong> १२.८.३४</p>
<p>**ह्द्स्- **६.४.२५</p>
<p><strong>॥ २.४.१६ ॥</strong></p>
<p>न चैतत् कदाचित् व्यभिचरतीत्य् आह—</p>
<p><strong>तस्य च नित्यत्वात् ॥</strong></p>
<p>तस्य सर्व-कर्मक-परमात्माधिष्ठानस्य तत् स्वरूपानुबन्धित्वेन नित्यत्वात् तत्-सङ्कल्पाद् एव तेषाम् अधिष्ठातृत्वम् । मुख्याधिष्ठातृत्वं तु तस्यैवेति मन्तव्यम् अन्तर्यामि-ब्राह्मणात् ॥१६॥</p>
<p><strong>र्प्च्-</strong> १०.८७.४२</p>
<p>**ह्द्स्- **४.९.६</p>
<p>—ओ)०(ओ—</p>
<h3 id="१०-इनदरयधकरणम">१०। इन्द्रियाधिकरणम्</h3>
<p><strong>॥ २.४.१७ ॥</strong></p>
<p>अथ पूर्वस्मिन् विषये विमर्शान्तरम् । तत्र प्राण-शब्दिताः सर्वे इन्द्रियाण्य् उत श्रेष्ठेतरे इति संशये प्राण-शब्द-बोध्यत्वात् जीवोपकारित्वाच् च सर्व इति प्राप्ते—</p>
<p><strong>त इन्द्रियाणि तद्-व्यपदेशाद् अन्यत्र श्रेष्ठात् ॥</strong></p>
<p>ते प्राण-शब्दिताः श्रेष्ठेतरे एवेन्द्रियाणि । कुतः ? तद् इति । एतस्माद् इत्य् आदि श्रुतौ मुख्य-प्राणाद् इतरेषु श्रोत्रादिष्व् इन्द्रियत्व-वचनात् । इन्द्रियाणि दशैकं च [गीता १३.५] इत्य् आदौ स्मृतौ च । तथा प्राणो मुख्यः स त्व् अनिन्द्रियम् इति श्रुत्य्-अन्तराच् च ॥१७॥</p>
<p><strong>र्प्च्-</strong> ३.६.९</p>
<p>**ह्द्स्- **२.१०.१६</p>
<p><strong>॥ २.४.१८ ॥</strong></p>
<p>ननु हन्तास्यैव से रूपम् असामेत्य् एतस्यैव सर्वे रूपम् अभवत् इति बृहद्-आरण्यकात् मुख्य-प्राणस्य वृत्ति-भेदानन्यान् प्राणान् अवधारयामस् तत् कथम् उक्त-व्यवस्थेति, तत्राह—</p>
<p><strong>भेद-श्रुतेः ॥</strong></p>
<p>प्राणो मनः सर्वेन्द्रियाणि च इति प्राणाद् इन्द्रियाणां भेद-श्रवणात् तत्त्वान्तराणि तानीत्य् अर्थः । न च भेद-श्रुतेर् मनसोऽनिन्द्रियत्वं शङ्क्यम् । मणः षष्टानीन्द्रियाणि [गीता १५.७] इति इन्द्रियाणां मनश् चास्मि [गीता १०.२२] इति च स्मृतेः ॥१८॥</p>
<p><strong>र्प्च्-</strong> —-</p>
<p>**ह्द्स्- **२.१०.१५</p>
<p>**॥ २.४.१९ ॥<br>
वैलक्षण्याच् च ॥ **</p>
<p>सुप्तौ प्राणस्य वृत्त्य्-उपलम्भो न तु श्रोत्रादीनाम् । तस्य देहेन्द्रिय-धारणं तेषां तु ज्ञान-कर्म-साधनत्वम् इति स्वरूपतः कार्यतश् च वैसादृश्यात् तानि तथा । मुख्य-प्राण-रूपता चैषां तद्-अधीन-वृत्तिकत्वादिना व्यपदिश्यते, यथा ब्रह्म-रूपता जीवानाम् ॥१९॥</p>
<p><strong>र्प्च्-</strong> ६.३.२-४</p>
<p>**ह्द्स्- **२.१०.१६</p>
<blockquote>
<p>—ओ)०(ओ—</p>
</blockquote>
<h3 id="११-सञजञ-मरत-कपतय-अधकरणम">११। सञ्ज्ञा-मूर्ति-कॢप्त्य्-अधिकरणम्</h3>
<p><strong>॥ २.४.२० ॥</strong></p>
<p>भूतेन्द्रियादि-समष्टि-सृष्टिर् जीव-कर्तृका च परस्माद् इत्य् उक्तम् । इदानीं व्यष्टि-सृष्टिः कस्माद् इति परीक्ष्यते । छान्दोग्ये तेजोऽब्-अन्न-सृष्टिम् अभिधाय उपदिश्यते—</p>
<blockquote>
<p>सेयं देवतैक्षत हन्ताहम् इमास् तिस्रो देवता अनेन जीवेनात्मनानुप्रविश्य नाम-रूपे व्याकरवाणीति । तासां त्रिवृतं त्रिवृतम् एकैकां करवाणीति सेयं देवतेमास् तिस्रो देवता अनेनैव जीवेनात्मनानुप्रविश्य नाम-रूपे व्याकरोत् । तासां त्रिवृतं त्रिवृतम् एकैकाम् अकरोत् ॥ [छा।उ। ६.३.२-४] इति ।</p>
</blockquote>
<p>इह नाम-रूप-व्यतिक्रिया जीव-कर्तृका स्याद् उतेश-कर्तृकेति विचिकित्सायां जीव-कर्तृकेति प्राप्तम्। अनेन जीवेन प्रविश्य व्याकरवाणीति तथा प्रत्ययात् । न च सहार्थेयं तृतीया । सम्भवन्त्यां कारक-विभक्त्याम् उपपद-विभक्तेर् अन्याय्यत्वात् । न च करणार्था सत्य-सङ्कल्पेश्वर-कार्ये जीवस्य साधकतमत्वाभावात् । न च प्रवेशो जीव-कर्तृकोऽस्तु व्याक्रिया त्व् ईश्वर-कर्तृका क्त्वा-प्रत्ययेनैक-कर्तृकत्व-बोधनात् । न चैतस्मिन् पक्षे व्याकरवाणीत्य् उत्तम-पुरुषानुपपत्तिः । चारेणानुप्रविश्य पर-सैन्यं सङ्कलयानीतिवद् उपपत्तेः । न चैतत् कपोल-कल्पनं, विरिञ्चो वा इदं विरेचयति विदधाति ब्रह्मा वाव विरिञ्च एतस्माद् धीमे रूप-नामनी इति श्रुत्य्-अन्तरात् । नाम-रूपं च भूतानाम् इत्य् आदि स्मरणाच् च । तस्मात् जीव-कर्तृका सेति प्राप्तौ—</p>
<p><strong>सञ्ज्ञा-मूर्ति-कॢप्तिस् तु त्रिवृत् कुर्वत उपदेशात् ॥</strong></p>
<p>तु-शब्दाद् आक्षेपो व्यावृत्तः । सञ्ज्ञा-मूर्तौ नाम-रूपे तयोः कॢप्तिर् व्याक्रिया त्रिवृत् कुर्वतः परमेश्वरस्यैव कर्म, न तु जीवस्य । कुतः ? उपदेशात् । तस्यैव तत्-कॢप्ति-निगदात् । त्रिवृत्-करण-नाम-रूप-व्याकरणयोर् एक-कर्तृकत्वेनोक्तेर् इत्य् अर्थः । त्रिवृत्-करणं चोक्तम्—</p>
<blockquote>
<p>त्रीण्य् एकैकं द्विधा कुर्यात् त्र्य्-अर्धानि विभजेद् द्विधा ।
तत्-तन्-मुख्यार्धम् उत्सृज्य योजयेच् च विरूपता ॥</p>
</blockquote>
<p>पञ्चीकरणस्योपलक्षणम् एतत् । न च त्रिवृत्-कृतिश् चतुर्मुखस्य शक्त्या वक्तुम् । त्रिवृत्-कृत-तेजोऽब्-अन्न-निर्मिताण्ड-मध्य-जातत्वात् तस्य । तथा च स्मृतिः—तस्मिन्न् अण्डेऽभवद् ब्रह्मा सर्व-लोक-पितामहः [म।सं। १.९]<sup id="fnref:29"><a href="#fn:29" class="footnote-ref" role="doc-noteref">29</a></sup> इत्य् आद्या । तस्मात् सेयम् इत्य् अत्र नाम-रूप-व्याकृति-त्रिवृत्-कृत्योर् एक-कर्तृकत्वं विवक्षितं, न तु पौर्वापर्यम् अर्थ-क्रमेण पाठ-क्रमस्य बाधात् । पूर्वां त्रिवृत्-कृतिर् उत्तरा तु नाम-रूप-व्याकृतिर् इति । न चात्रिवृत्-कृतैस् तेजोऽब्-अन्नैर् अण्डोत्पत्तिः । अत्रिवृतां तेषां तत्रासामार्थ्यात् । तथा हि स्मृतिः—</p>
<blockquote>
<p>यदैतेऽसङ्गता भावा भूतेन्द्रिय-मनो-गुणाः ।
यदायतन-निर्माणे न शेकुर् ब्रह्म-वित्तम ॥
तदा संहत्य चान्योन्यं भगवच्-छक्ति-चोदिताः ।
सद्-असत्त्वम् उपादाय चोभयं ससृजुर् ह्य् अदः ॥ [भा। २.५.३२-३३] इत्य् आद्या ।</p>
</blockquote>
<p>इह पञ्ची-करणम् उक्तम् । तच् चेत्थं बोध्यम्—विभज्य द्विधा पञ्च-भूतानि देवस् तद्-अर्धानि पञ्चब्धि-भागानि कृत्वा तद्-अन्येषु मुख्येषु भागेषु तत् तन् नियुञ्जन् स पञ्चीकृतिं पश्यअति स्म । अन्नम् अशितं त्रिधा विधीयते [छा।उ। ६.५.१] इत्य् आदौ तु पृथिव्यादेर् एकैकस्य त्रेधा परिणामो वर्ण्यते, न तु त्रिवृत्-कृतिः । न चानेन जीवेनेति जीवस्य नाम-रूप-निर्मातृत्वं बोधयेद् इति वाच्यम् । आत्मना जीवेनेति सामानाधिकरण्येन जीव-शक्तिमतस् तद्-व्यापिनो ब्रह्मण एव तत्त्वाभिधानात् । एतेन विरिञ्चो वा इत्य् आदिकं व्याख्यातम् । एवं च प्रविश्योत्तम-पुरुषयोर् अकष्टता मुख्यार्थता च स्यात् । तथा च प्रवेश-व्याकरणयोर् एक-कर्तृकता च । तस्माद् ईश-कर्तृकैव तद्-व्याकृतिः । सर्वाणि रूपाणि विचित्य धीरो नामानि कृत्वाभिवदन् यद् आस्ते [तै।आ। ३.१२.१६] इति तैत्तिरीयकाच् च ॥२०॥</p>
<p><strong>र्प्च्</strong>: २.५.३२-३३, २.१०.३, २.६.३०, २.५.११, २.५.२१, २.५.१४, २.६.१५, १०.८५.६, ४.७.४९, १.१०.२२, ६.४.२८।</p>
<p>**ह्द्स्- **३.२६.१९-२०।</p>
<p><strong>॥ २.४.२१ ॥</strong></p>
<p>अथ मूर्ति-शब्दितो देहः परीक्ष्यते । शरीरं पृथिवीम् अप्येति इति श्रुतेः पार्थिवो देहः अद्भ्यो हीदम् उत्पद्यते आपो वाव मांसम् अस्थि च भवन्त्य् आपः शरीरम् आप एव्दं सर्वम् इति श्रुतेर् आप्यः, स अग्नेर् देव-योन्या इत्य् आदि श्रुतेस् तैजसश् च । इह भवति संशयः—देहः पार्थिवः आप्यस् तैजसश् च स्याद् उत सर्वोऽपि त्र्य्-आत्मक इति त्रविध्य-श्रवणाद् अनिर्णयेन भाव्यम् इति प्राप्ते—</p>
<p><strong>मांसादि-भौमं यथा-शब्दम् इतरयोश् च ॥</strong></p>
<p>मांसाद्य् एव हेहस्य भौमं भूमेः कार्यं भवति । तथेतर्योर् जल-तेजसोश् च कृत्यम् असृग्-अस्थ्य्-आदिकं तत्रास्ति । तद् एतत् यथा शब्दम् अभ्युपेयम् । शब्दश् च, यत् कठिनं सा पृथिवी, यद् द्रवं तद् आपो, यद् उष्णं तत् तेजः इति गर्भोपनिषत् । तथा च सर्वो देहस् त्रिरूपः ॥२१॥</p>
<p><strong>र्प्च्</strong>: ५.१२.५</p>
<p>**ह्द्स्- **३.२६.१२।</p>
<p><strong>॥ २.४.२२ ॥</strong></p>
<p>ननु सर्वं चेद् भूत-भौतिकं त्रि-रूपं तर्हि किं निमित्तोऽयं व्यपदेशः इदं तेज इमा आप इयं पृथिवीति तैजसम् आप्यं पार्थिवं च शरीरम् इति । तत्राह—</p>
<p><strong>वैशेष्यात् तु तद्-वादस् तद्-वादः ॥</strong></p>
<p>शङ्काच्छेदाय तु-शब्दः । सत्य् अपि सर्वत्र त्रैरूप्ये क्वचित् कस्यचिद् भूतस्य वैशेष्याद् आधिक्यात् तद्-वाद इत्य् अर्थः । पदाभ्यासोऽध्याय-पूर्तये ॥२२॥</p>
<p><strong>र्प्च्-</strong> —-</p>
<p>**ह्द्स्- **३.२६.४४, ३.२६.४८</p>
<p>वर्धस्व कल्पाग समं समन्तात्</p>
<p>कुरुष्व ताप-क्षतिम् आश्रितानाम् ।</p>
<p>त्वद्-अङ्ग-सङ्कीर्णिकराः परास् ता</p>
<p>हिंस्रा लसद्-युक्ति-कुठारिकाभिः ॥</p>
<blockquote>
<p>—ओ)०(ओ—</p>
</blockquote>
<p>इति श्रीमद्-ब्रह्म-सूत्र-भाष्ये द्वितीयाध्यायस्य चतुर्थः पादः</p>
<p>॥ २.४ ॥</p>
<p>(३.१)</p>
<h2 id="ततयऽधयय-परथम-पद">तृतीयोऽध्यायः, प्रथमः पादः</h2>
<p>न विना साधनैर् देवो ज्ञान-वैराग्य-भक्तिभिः ।</p>
<p>ददाति स्व-पदं श्रीमान् अतस् तानि बुधः श्रयेत् ॥</p>
<h3 id="१-तद-अननतर-परतपततय-अधकरणम">१। तद्-अनन्तर-प्रतिपत्त्य्-अधिकरणम्</h3>
<p><strong>॥ ३.१.१ ॥</strong></p>
<p>पूर्वाध्याय-द्वयेन विश्वैक-हेतुं निर्दोष-गुण-रत्नाकरं सच्-चिद्-आनन्दात्मकं पुरुषोत्तमं मुमुक्षु-ध्येयतया सर्वो वेदान्तः प्रतिपादयतीत्य् एतत् सर्वाविरुद्धम् इत्य् उक्तेर् ब्रह्म-स्वरूपं निरूपितम् । अथास्मिन् तृतीयेऽध्याये तत्-प्रापकाणि साधनानि निरूप्यन्ते । तेषु मुख्यं तावत् प्राप्येतर-वैतृष्ण्यं प्राप्य-तृष्णा चेति तत्-सिद्धये पूर्व-पाद-द्वयम् आरभ्यते । तत्र प्रथमे पादे पञ्चाग्नि-विद्याम् आश्रित्य नानावस्थस्य जीवस्य लोक-गत्या गति-रूपा दोषाः प्रकाश्यन्ते लोक-विरागाय । द्वितीये तु प्राप्यानुराग-हेतवः तन्-महिमादयो गुणा वक्ष्यन्ते । छान्दोग्ये श्वेतकेतुर् हारुणेयः पाञ्चालानां समितिम् इयाय [छा।उ। ५.३.१] इत्य् आदिना पञ्चाग्नि-विद्या पठिता । तत्र जीवः पर-लोकं गच्छति तस्मात् पुनर् इमं लोकम् आगच्छतीति प्रतीयते । इह संशयः । पर-लोकं गच्छन् जीवः सूक्ष्म-भूतैर् वियुक्तः परिष्वक्तो वा गच्छतीति । तत्रापि तेषा सौलभ्याद् वियुक्तो गच्छतीति प्राप्ते—</p>
<p><strong>तद्-अनन्तर-प्रतिपत्तौ रंहति सम्परिष्वक्तः प्रश्न-निरूपणाभ्याम् ॥</strong></p>
<p>तच्-छब्देन देहः परामृष्टः । पूर्वं तस्य मूर्ति-शब्दितस्य प्रक्रमात् । देहाद् देहान्तर-प्राप्तौ भूत-सूक्ष्मैः सम्परिष्वक्तो जीवो रंहति गच्छति । कुतः ? वेत्थ यथेत्य् आदि-रूपात् प्रश्नात् । असौ वावेत्य् आदि-रूपात् तद्-उत्तराच् च । तत्रेयम् आख्यायिका । प्रवाहणो नाम क्षत्रियः पञ्चालाधिपतिर् निजान्तिका-गतं श्वेतकेतुं विप्र-कुमारं पञ्चार्थान् पप्रच्छ । कर्मिणां गन्तव्य-देशम्, पुनर्-आवृत्ति-प्रकारम्, अमुष्ज्ञान लोकस्याप्राप्तारं देवयान-पितृयानयोर् भेदकं रूपं च वेत्थेति वेत्थ यथा पञ्चम्य्-आहुता वापः पुरुष-वचसो भवन्ति [छा।उ। ५.३.३] इति च । स च कुमारः प्रश्न-पाराज्ञानाद् विमनाः पितरं गौतमम् उपेत्य परिदेवयामास । पिताप्य् अविदित-प्रष्टव्यस् तद्-बुभुत्सया प्रवाहणम् आगत्य कृतार्हणं वित्त-दित्सुं च तं प्रति तान् एव पञ्च प्रश्नान् विभिक्षे । स च तम् अन्तिमं प्रश्नं प्रति ब्रुवन्न् आह असौ वाव लोको गौतमाग्निः [छा।उ। ५.४.१] इत्य् आदि । तत्र हि द्यु-पर्जन्य-पृथिवी-पुरुषयोषाः पञ्चाग्नितया निरूपिताः । तेषु पञ्चस्व् अग्निषु श्रद्धा-सोम-वृष्ट्य्-अन्न-रेतो-रूपाः क्रमात् पञ्चाहुतयः पठिताः । होतारः सर्वत्र देवाः । होमस् तु भूत-सूक्ष्म-परिवेष्टितस्य जीवस्य स्वर्-भोगादि-लाभाय देवैः कृतो द्यु-लोकादिषु प्रक्षेपः । मृतस्य जीवस्य इन्द्रियाणि खलु देवाः कथ्यन्ते । ते हि द्यु-लोकाग्नौ हुतो वर्षं भवति । तच् च वर्षं भवतीत्य् उक्त्वाह &ndash; इति तु पञ्चम्याम् आहुता वापः पुरुष-वचसो भवन्ति [छा।उ। ५.९.१] इति । इत्य् उक्त-क्रमेण रेतो-रूपायां पञ्चम्याम् आहुतौ हुतायाम् आपः पुरुष-वचसः पुरुष-शब्द-वाच्या देह-रूपा भवन्तीत्य् अर्थः । इह याभिर् अद्भिर् युक्तो दिवं गतस् तासाम् एवोक्त-रीत्या स्त्रीम् आपन्नानां पुरुष-रूपतेति प्रतीतेः सूक्ष्म-भूत-परिष्वक्तो रंहतीति सिद्धम् ॥३.१.१॥</p>
<p>**र्प्च्- **११.२२.३६, ३.३२.४३-४४, ६.१.५१, ११.२५.३५-३६, २.२.२३।</p>
<p>**ह्द्स् : **३.३२.४३-४४।</p>
<p><strong>॥ ३.१.२ ॥</strong></p>
<p>नन्व् आपः पुरुष-वचस इत्य् उक्तेः सर्वेषां भूतानां परिष्वङ्गः कथम् इति तत्राह—</p>
<p><strong>त्र्य्-अत्मकत्वात् तु भूयस्त्वात् ।</strong></p>
<p>शङ्का-निवृत्तये तु-शब्दः । त्रिवृत्-कृतानाम् अपां त्रिभ्टीरूपत्वात् तासां गतौ त्रयाणाम् अपि गतिर् अनुमतेत्य् अर्थः । तथाप्य् अप्-शब्द-प्रयोगः । शुक्र-शोणित-रूपे देह-बीजे द्रव-भूम्ना तासां भूयस्त्वात् । तापापनोदो भूयस्त्वम् अम्भसो वृत्तयस् त्व् इमा [भा।पु। ३.२६.४१] इति स्मृतेश् च । भूम्ना हि व्यपदेशा भवन्ति ॥२॥</p>
<p><strong>र्प्च्-</strong> ३.२६.५३, ३.२६.४१</p>
<p><strong>ह्द्स्-</strong> ३.२६.४१, ५.२०.२३।</p>
<p><strong>॥ ३.१.३ ॥<br>
प्राण-गतेश् च ॥</strong></p>
<p>देहान्तराप्तौ प्राणानां गतिः श्रूयते बृहद्-आरण्यके—तम् उत्क्रामन्तं प्राणोऽनूत्क्रामति प्राणम् अनूत्क्रामन्तं सर्वे प्राणा अनूत्क्रामन्ति [बृ।आ।उ। ४.४.२] इत्य् आदिना । सा खलु निराश्रया न सम्भवेद् अतस् तद्-आश्रय-भूतानां भूतानां गतिः स्वीकार्येत्य् अर्थः ॥३॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ११.१५.२४।</p>
<p><strong>॥ ३.१.४ ॥<br>
अग्न्य्-आदि-गति-श्रुतेर् इति चेन्, न, भाक्तत्वात् ॥</strong></p>
<p>ननु,</p>
<blockquote>
<p>यत्रास्य पुरुषस्य मृतस्याग्निं वाग् अप्य् एति, वातं प्राणश्, चक्षुर् आदित्यं, मनश् चन्द्रं, दिशः श्रोत्रं, पृथिवी शरीरम्, आकाशम् आत्मौषधीर् लोमानि, वनस्पतीन् केशा, अप्सु लोहितं च रेतश् च निधीयते [बृ।आ।उ। ३.२.१३] इति ।</p>
</blockquote>
<p>तत्रैव वाग्-आदीनाम् अग्न्य्-आदीन् प्रति गति-श्रुतेर् न तेषां जीवेन सह गतिः । अत उक्त-श्रुतिर् अन्यथैव नेया, इति चेत्, न । कुतः ? भाक्तत्वात्। औषधीर् लोमनि वनस्पतीन् केशा इत्य् आदिना श्रुताया लोमादि-गतेः प्रत्यक्षेण बाधात् भाक्तेयम् अग्न्य्-आदि-गति-श्रुतिः । तत्-सहपाठात् न स्वार्थ-परेत्य् अर्थः । न हि लोमान्य् उत्प्लुत्यौषधीर् गच्छन्तीत्य् आदि दृष्टम् । ततश् च मृति-काले वाग्-आदीनाम् उपकार-निवृत्ति-मात्रापेक्षया तथोक्तिर् गतेर् अपि श्रुतत्वात् ॥४॥</p>
<p><strong>र्प्च्-</strong> ७.१२.२४-२६</p>
<p><strong>ह्द्स्-</strong> ४.२३.१३, ४.२३.१५।</p>
<p><strong>॥ ३.१.५ ॥<br>
प्रथमेऽश्रवणाद् इति चेन् न ता एव ह्य् उपपत्तेः ॥</strong></p>
<p>ननु यद्य् आपः पञ्चाप्य् आहुतयः स्युस् तदा पञ्चम्याम् इति वाक्याद् अद्भिः परिष्वक्तो यातीति शक्यं वदितुम् । न च तथास्ति प्रथमेऽग्नौ तासाम् अहुतित्वाश्रवणात् । तत्र हि श्रद्धैवाहुतिर् उक्ता । तस्मिन्न् अग्नौ देवाः श्रद्धां जुह्वति [छा।उ। ५.४.२] इति तस्या मनो-वृत्ति-रूपत्वेन प्रसिद्धेर् नाप्त्वं सम्भवति । सोमादीनां च कथञ्चित् सम्भवेत्, अतो नास्माद् वाक्याद् भूत-परिष्वङ्गो गच्छतो मृतस्येति चेन्, न । हि यतः प्रथमेऽप्य् अग्नौ ता एवापः श्रद्धा-शब्देनोच्यते । कुतः ? उपपत्तेः प्रश्नोत्तरयोर् इति शेषः । वेत्थ यथेति प्रश्ने पञ्चस्व् अग्निष्व् आपो होम्या विवक्षिताः । तस्योत्तरारम्भे प्रथमेऽग्नौ श्रद्धा होम्योक्ता । तत्र श्रद्धा-शब्देन चेन् नापो वाच्यास् तदा तयोर् वैरूप्यापत्तिर् इत्य् अर्थः । अपां पञ्चम-होम-सम्बन्धो हीतर-होम-चतुष्टय-सम्बन्ध एवोपपद्यते । श्रद्धा-कार्यं च सोम-वृष्ट्य्-आदि स्यूलीभवद्-अब्-बहुलं वीक्ष्यते । कारणानुरूपं च कार्यम् इति श्रद्धाया अप्त्वे युक्तिश् च । तस्मात् तत्र श्रद्धा-शब्देनापो ग्राह्याः । श्रद्धा वा आप [कृ।य।वे। १.१.६.८]<sup id="fnref:30"><a href="#fn:30" class="footnote-ref" role="doc-noteref">30</a></sup> इति श्रुतेश् च । मनो-वृत्तिस् तु न स्यात्, मनसो निष्कृष्य तस्या होमानुपपत्तेः । तस्माद् अद्भिः परिष्वक्तो यातीति ॥५॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> १.१५.३९।</p>
<p><strong>॥ ३.१.६ ॥</strong></p>
<p>नन्व् आपो गच्छेयुः श्रुतत्वात् न तु तद्-युक्तो जीवः अश्रुतत्वाद् इत्य् आशङ्क्य परिहरति—</p>
<p><strong>अश्रुतत्वाद् इति चेन् न इष्टादि-कारिणां प्रतीतेः ॥</strong></p>
<p>अश्रुतत्वम् असिद्धम् । तत्रैव छान्दोग्ये चन्द्रं प्रतीष्टादि-कृतां गति-प्रत्ययात् । अथ य इमे ग्राम इष्टा-पूर्ते दत्तम् इत्य् उपासते ते धूमम् अभिसम्भवन्ति [छा।उ। ५.१०.३] इत्य् आदिना, आकाशाच् चन्द्रमसम् एषा सोमो राजा [छा।उ। ५.१०.४] इत्य् अन्तेन । तत्रेष्टादि-कारिणां चन्द्रं प्राप्य सोम-राजाख्या भवन्तीत्य् अवगम्यते । तथा द्यु-लोकाग्नौ देवाः श्रद्धां जुह्वति । तस्याः आहुतेः सोमो राजा सम्भवति इत्य् अत्रापि तदैकार्थ्यात् श्रद्धा-शरीर-युक्तः सोम-शरीर-युक्तो भवतीति अवसीयते । शरीरस्य जीवैकाश्रयत्व-स्वाभाव्यात् तद्-वाचकस्य शब्दस्य जीवे पर्यवसानम् इति तत्-परिष्वक्तोऽसौ यातीति स्थिरम् ॥६॥</p>
<p><strong>र्प्च्-</strong> ३.३२.१-४, ७.१५.४०, ११.११.४६, ७.१५.२९।</p>
<p><strong>ह्द्स्-</strong> ३.३२.२-३।</p>
<p><strong>॥ ३.१.७ ॥</strong></p>
<p>ननु, एष सोमो राजा देवानाम् अन्नं तं देवा भक्षयन्ति [छा।उ। ५.१०.४] इति सोम-राज-शब्दितस्य देव-भक्ष्यत्व-श्रवणात् न स जीवः शक्यो वक्तुम् । तस्य भक्षयितुम् अशक्यत्वाद् इति चेत्, तत्राह—</p>
<p><strong>भाक्तं वानात्मवित्त्वात्, तथा हि दर्शयति ॥</strong></p>
<p>वेति शङ्का-हानौ । सोम-राज-शब्दितस्य जीवस्य देवान्नत्वं भाक्तम् । अन्नवत् तद्-भोग-हेतुत्वाद् उपचरितम् इत्य् अर्थः । तद्-धेतुत्वं तत्-सेवकत्वात् । तच् चानात्मवित्त्वात् । श्रुतिर् अप्य् अनात्मज्ञस्य देव-सेवकतां दर्शयति । अथ योऽन्यां देवताम् उपास्ते अन्योऽसाव् अन्योऽहम् अस्मीति न स वेद, यथा पशुर् एव स देवानाम् [बृ।आ।उ। १.४.१०] इति बृहद्-आरण्यके । अयं भावः—अन्नवद्-भक्षण-सम्भवात् तद्वद् भोग-साधनत्वाच् च जीवस्य देवान्नत्वं तत्रोपचर्यते । विशोऽन्नं राज्ञां पशवोऽन्नं विशाम् इत्य् औपचारिक-प्रयोग-दर्शनाच् च । मुख्यत्वे तु ज्योतिष्टोमादि-विधि-वैयर्थ्यापत्तिः । देवाश् चेच् चन्द्रलोक-गतं भक्षयेयुः किम्-अर्थं जनस् तत्र गच्छेत्, किम्-अर्थं वा तत्-प्रापकं ज्योतिष्टोमादि-प्रयासं कुर्याद् इति । तस्माद् अद्भिः परिष्वक्तो यातीति सिद्धम् ॥७॥</p>
<p><strong>र्प्च्-</strong> ११.१०.२२, ११.१०.२५-२८, ११.२५.२०-२१, ११.२५.२९, ११.१०.३१-३२।</p>
<p><strong>ह्द्स्-</strong> ४.२९.४८, ४.२९.३१।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२-कततययधकरणम">२। कृतात्ययाधिकरणम्</h3>
<p><strong>॥ ३.१.८ ॥</strong></p>
<p>अयं य इमे ग्राम इत्य् आदिना केवल-कर्मिणां धूमादि-मार्गेण स्वर्ग-प्राप्तिम् अभिधाय तद्-अन्ते पुनर्-आवृत्तिः पठ्यते तत्रैव छान्दोग्ये— तस्मिन् यवात् सम्पातम् उषित्वाथैतम् एवाध्वानं पुनर् निवर्तन्ते [छा।उ। ५.१०.५] इति । तत्र संशयः—स्वर्गाद् अवरोहन् निरनुशयः सानुशयो वेति । यावत् सम्पातम् उषित्वेत्य् उक्तेः—प्राप्यान्तं कर्मणस् तस्य इत्य् आद्य्-उक्तेश् च निरनुशयोऽवरोहतीति । सम्पातः कर्म सम्पतन्त्य् अनेन स्वर्गम् इति व्युत्पत्तेः। अनुशयो भुक्त-शिष्टं कर्म । अनुशेते कर्तारं फल-भोगायेति व्युत्पत्तेः । तच् च कृत्स्न-फल-भोगे सति नावशिष्यते । एवं प्राप्ते पठति—</p>
<p><strong>कृतात्ययेऽनुशयवान् दृष्ट-स्मृतिभ्याम् ॥</strong><sup id="fnref:31"><a href="#fn:31" class="footnote-ref" role="doc-noteref">31</a></sup></p>
<p>चन्द्र-लोके सुख-भोगाय यत् कर्म कृतं तस्येष्टादेस् तत्र भोगेनात्यये क्षये सति तद्-भोग-क्षय-जात-शोकानल-विलीन-भोग-देहोऽनुशयवान् अवरोहति । कुतः ? दृष्टेति ।</p>
<blockquote>
<p>तद् य इह रमणीय-चरणा अभ्याशो ह यत् ते रमणीयां योनिम् आपद्येरन् ब्राह्मण-योनिं वा क्षत्रिय-योनिं वा वैश्य-योनिं वाथ य इह कपूय-चरणा अभ्याशो ह यत् ते कपूयां योनिम् आपद्येरञ् श्व-योनिं वा सूकर-योनिं वा चाण्डाल-योनिं वा [छा।उ। ५.१०.७] इति तत्रैव दर्शनात् ।</p>
</blockquote>
<p>रमणीय-चरणा रमणीय-कर्माणः । भुक्त-शिष्ट-पक्व-सुकृतवन्त इत्य् अर्थः । अभ्यासोऽभ्यागन्तारः अभ्यापूर्वादसेः क्विपि रूपम् । ह स्फुटम् । यद् यदा । तदेत्य् अर्थात् । इह पुनर् भवे ते उभय-शेषाभ्यां निविशन्ति इति स्मृतेश् च । तस्मात् सानुशयोऽवरोहति यावत् सम्पातम् इत्य् आदि वाक्यं तु फलार्पण-प्रवृत्त-कर्म-विशेष-परम् इत्य् अविरोधः ॥८॥</p>
<p><strong>र्प्च्-</strong> १०.८७.५०, ११.२५.२९-३१, नारायणोपनिषद् ३४।</p>
<p><strong>ह्द्स्-</strong> ४.२९.२७-२८।</p>
<p><strong>॥ ३.१.९ ॥</strong></p>
<p>अवरोहे प्रकार-विशेषं दर्शयति—</p>
<p><strong>यथेतम् अनेवं च ॥</strong></p>
<p>चन्द्राद् अवरोहन्न् अनुशायी यथेतम् अवरोहत्य् अनेवं च । यथेतं यथा-गतम् । अनेय्वं तद्-विपर्ययेण । धूमाकाशयोर् अवरोहेऽपि सङ्कीर्तनाद् यथेतम् इति प्रतीयते । रात्र्याद्य्-असङ्कीर्तनाद् अभ्राद्य्-उपसङ्ख्यानाच् चानेवं चेति ॥९॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ११.१०.२६।</p>
<p><strong>॥ ३.१.१० ॥<br>
चरणाद् इति चेन् न तद्-उपलक्षणार्थेति कार्ष्णाजिनिः ॥</strong></p>
<p>ननु स्वर्गात् प्रच्युतोऽनुशयाद् योनिं प्राप्नोतीति न युज्यते । रमणीय-चरणा इत्य् आदि श्रुत्या चरणात् तदापत्त्य्-अभिधानात् । न चानुशय-चरण-शब्दयोर् ऐकार्थ्यम् । यथाकारी यथाचारी तथा भवति इति बृहद्-आरण्यके तयोर् भिन्नार्थत्वोक्तेः । कर्म-शेषोऽनुशयश् चरणं त्व् आचार इति चेन् नायं दोषः । यतोऽनुशयोपलक्षणार्थैषा चरण-श्रुतिर् इति कार्ष्णाजिनिर् मन्यते । कर्मणः सर्वार्थ-हेतुतया शास्त्रार्थ-प्रसिद्धेर् इति भावः ॥१०॥</p>
<p><strong>र्प्च्-</strong> ३.३०.३२-३३</p>
<p><strong>ह्द्स्-</strong> ४.२९.७४-७५, ४.२९.७८</p>
<p><strong>॥ ३.१.११ ॥<br>
आनर्थक्यम् इति चेन् न तद्-अपेक्षत्वात् ॥</strong></p>
<p>ननु कर्मणः सर्वार्थ-हेतुत्वे वैफल्यम् आचारस्य ततश् च तद्-विधिर् व्यर्थ इति चेन्, न । कुतः ? कर्मणोऽप्य् आचार-सापेक्षत्वात् । न हि सद्-आचार-विहीनः कर्मण्य् अधिक्रियते । सन्ध्या-हीनोऽशुचिर् नित्यम् अनर्हः सर्व-कर्मसु<sup id="fnref:32"><a href="#fn:32" class="footnote-ref" role="doc-noteref">32</a></sup> इत्य् आदि स्मृतेः । तथा च साचारस्य कर्मणः फल-हेतुत्वात् तया कर्मोपलक्ष्यते इति कार्ष्णाजिनेर् मतम् ॥११॥</p>
<p><strong>र्प्च्-</strong> ११.१८.४२-४३, ११.१८.४५।</p>
<p><strong>ह्द्स्-</strong> ३.३१.३२</p>
<p><strong>॥ ३.१.१२ ॥<br>
सुकृत-दुष्कृते एवेति तु बादरिः ॥</strong></p>
<p>तु-शब्दः पूर्व-मत-निरासाय । चरण-शब्देन सुकृत-दुष्कृत एव वाच्ये इति बादरिर् मन्यते । पुण्यं कर्माचरतीत्य् आदौ कर्मणि चरतेः प्रयोगात् । मुख्ये सम्भवति लक्षणा न युक्ता । चरणम् अनुष्ठानं कर्मेति अनर्थान्तरम् । आचारोऽपि कर्म-विशेष एव । तथापि भेदोक्तिः कुरु-पाण्डव-न्यायेन । इदं स्व-मतम् इत्य् एव-शब्दः । तथा च चरण-शब्देन कर्म-विशेषोक्तेः सानुशयोऽवरोहतीति सिद्धम् ॥१२॥</p>
<p><strong>र्प्च्-</strong> ११.१०.२२</p>
<p><strong>ह्द्स्-</strong> ३.३१.४२-४३</p>
<p><strong>॥ ३.१.१३ ॥</strong><sup id="fnref:33"><a href="#fn:33" class="footnote-ref" role="doc-noteref">33</a></sup></p>
<p>इष्टादि-कारिणश् चन्द्रं गत्वा सानुशयास् तस्माद् अवरोहन्तीत्य् उक्तम् । इदानीम् अनिष्टादि-कारिणां पापिनाम् आरोहावरोहौ परीक्ष्येते ।</p>
<blockquote>
<p>असूर्या<sup id="fnref:34"><a href="#fn:34" class="footnote-ref" role="doc-noteref">34</a></sup> नाम ते लोका अन्धेन तमसावृताः ।</p>
</blockquote>
<blockquote>
<p>तांस् ते प्रेत्याभिगच्छन्ति ये के चात्म-हनो जनाः ॥ [ईशो। ३]</p>
</blockquote>
<p>इतीशावास्ये पठ्यते । अग्र पापिनश् चन्द्र-लोकं गच्छन्त्य् उत यम-लोकम् इति सन्देहे पूर्व-पक्षं सूत्रयति—</p>
<p><strong>अनिष्टादि-कारिणाम् अपि च श्रुतम् ॥</strong></p>
<p>इष्टादि-कृताम् इवानिष्टादि-कृताम् अपि चन्द्रे गमनं श्रुतम्—ये वै के चास्माल् लोकात् प्रयन्ति चन्द्रमसम् एव ते सर्वे गच्छन्ति [कौ।उ। १.२] इति कौषीतक्य्-उपनिषदि सर्वेषाम् अविशेषेण गति-श्रवणात्, तेऽपि तं गच्छन्तीति । एवं सत्य् उक्त-वाक्यं दुराचार-निवृत्ति-परतया नेयम् ।</p>
<p>ननु पुण्यवतां पापिनां च समानं फलम् । मैवम् । पापिनां तत्र भोगाभावात् ॥१३॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ३.३२.२-३।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३-सयमनधकरणम">३। संयमनाधिकरणम्</h3>
<p><strong>॥ ३.१.१४ ॥</strong></p>
<p>एवं प्राप्ते सिद्धान्तयति—</p>
<p><strong>संयमने त्व् अनुभूयेतरेषाम् आरोहावरोहौ तद्-गति-दर्शनात् ॥</strong></p>
<p>तु-शब्दः पूर्व-पक्ष-निरासार्थः । इतरेषाम् अनिष्टादि-कृतां संयमने यम-पुरे गमनम् । तत्र यम-दण्डम् अनुभूय पुनर् इहागमनं च स्यात् । एवं-भूतौ तेषाम् आरोहावरोहौ भवतः । कुतः ? तद् इति ।</p>
<blockquote>
<p>न साम्परायः प्रतिभाति बालं
प्रमाद्यन्तं वित्त-मोहेन मूढम् ।
अयं लोको नास्ति पर इति मानी
पुनः पुनर् वशम् आपद्यते मे ॥ [क।उ। १.२.६] इति ।</p>
</blockquote>
<p><strong>र्प्च्-</strong> ३.३०.३२-३३।</p>
<p><strong>ह्द्स्-</strong> ३.३०.३३, ३.३२.१९, ३.३२.२१।</p>
<p><strong>॥ ३.१.१५ ॥<br>
स्मरन्ति च ॥</strong></p>
<blockquote>
<p>तत्र तत्र पतन् श्रान्तो मूर्च्छितः पुनर् उत्थितः ।
पथा पापीयसा नीतस् तरसा यम-सादनम् ॥ [भा।पु। ३.३०.२३]</p>
</blockquote>
<p>इत्य् आदौ, सर्वे चैते वशं यान्ति यमस्य भगवन् इत्य् आदिषु च पापिनां यम-वश्यतां मुनयः स्मरन्तीति ॥१५॥</p>
<p><strong>र्प्च्-</strong> ३.३०.१९-२१।</p>
<p><strong>ह्द्स्-</strong> ३.३०.२३</p>
<p><strong>॥ ३.१.१६ ॥<br>
अपि सप्त ॥</strong></p>
<blockquote>
<p>रौरवोऽथ महांश् चैव वह्निर् वैतरणी तथा ।
कुम्भीपाकः इति प्रोक्तान्य् अनित्य-नरकानि तु ॥
तामिस्रश् चान्ध-तमिस्रो द्वौ नित्यौ सम्प्रकीर्तितौ ।
इति सप्त प्रधानानि बलीयस्तूत्तरोत्तरम् ॥ इति भारते<sup id="fnref:35"><a href="#fn:35" class="footnote-ref" role="doc-noteref">35</a></sup> ।</p>
</blockquote>
<p>पापिनां फल-भोग-भूमित्वेन सप्त नरकाणि स्मर्यन्ते । तानि ते यान्तीत्य् अर्थः । अपि-शब्दात् पञ्चमान्त-स्मृतानि पराणि गृह्यन्ते ॥१६॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ५.२६.७।</p>
<p><strong>॥ ३.१.१७ ॥</strong></p>
<p>नन्व् एवम् ईश्वर-कर्तृक-सर्व-नियमोक्तित्वाधस् तत्राह—</p>
<p><strong>तत्रापि च तद्-व्यापाराद् अविरोधः ॥</strong></p>
<p>चोऽवधारणे । तेषु यमादिषु दण्ड-कर्तृष्व् ईश्वर-कर्तृक-नियम-रूपाद् व्यापारात् तद्-उक्तेर् अबाध इत्य् अर्थः । ईश्वर-प्रयुक्ताः खलु यमादयः पापिनो दण्डयन्तीति पुराणेषु प्रसिद्धम् ॥१७॥</p>
<p><strong>र्प्च्-</strong> ५.२६.६, ४.२९.२३-३५, ४.२९.४७, १.२.१३, २.२.३६, २.३.१०, ४.३०.३२-३३, ३.१५.४९, १०.१४.८</p>
<p><strong>ह्द्स्-</strong> ५.२६.६।</p>
<p><strong>॥ ३.१.१८ ॥</strong></p>
<p>ननु पापिनाम् अपि यम-दण्डानन्तरं चन्द्रारोहः स्यात् । ये वै के चास्माद् इत्य् आदौ सर्व-शब्दाद् इत्याक्षेप-निरासायाह—</p>
<p><strong>विद्या-कर्मणोर् इति तु प्रकृतत्वात् ॥</strong></p>
<p>तु-शब्दाद् अक्षेप-निवृत्तिः । नेत्य् आकृष्यम् । पापिनां चन्द्राप्तिर् नैवापपद्यते । कुतः ? देवयान-पितृयानयोः प्रतिपत्तौ विद्या-कर्मणोर् एव प्रकृतत्वात् । छान्दोग्ये तद् य इत्थं विदुः [छा।उ। ५.१०.१] इत्य् आदिना विद्यया देवयान-पन्थाः प्राप्यः प्रकीर्त्यते । अथ य इमे ग्राम [छा।उ। ५.१०.३] इत्य् आदिना तु कर्मणा पितृ-यानः पन्थाः प्राप्य इति । एवं सति स सर्व-शब्दोऽधिकृतापेक्षो भवेत् ॥१८॥</p>
<p><strong>र्प्च्-</strong> ७.१५.४२-४३</p>
<p><strong>ह्द्स्-</strong> ३.३२.३, ३.३२.५-७</p>
<p><strong>॥ ३.१.१९ ॥</strong></p>
<p>ननु चन्द्र-गत्य्-अभावे पापिनाम् इह देहोपलम्भो न स्यात् । तद्-धेतोः पञ्चमाहुतेर् असम्भवात् । तस्याश् चन्द्र-प्राप्ति-पूर्वकत्वात् । अतो देहोपलम्भाय सर्वेषां चन्द्र-गतिर् आवश्यकीति चेत्, तत्राह—</p>
<p><strong>न तृतीये तथोपलब्धेः ॥</strong></p>
<p>तृतीये स्थाने देह-लाभाय तत्-पूर्वक-पञ्चमाहुत्य्-अपेक्षा नास्ति । कुतः ? तथेति । श्रुतौ तथा प्रत्ययात् । अयम् अर्थः । तत्रैव—</p>
<blockquote>
<p>अथैतयोः पथोर् न कतरेणचन तानीमानि क्षुद्राण्य् असकृद्-आवर्तीनि भूतानि जीवन्ति<sup id="fnref:36"><a href="#fn:36" class="footnote-ref" role="doc-noteref">36</a></sup> । जायस्व म्रियस्वेत्य् एतत् तृतीयं स्थानम् । तेनासौ लोके न सम्पूर्यते [छा।उ। ५.१०.८] इति ।</p>
</blockquote>
<p>यानि भूतान्य् उक्तयोः देवयान-पितृयानयोः पथोर् मध्ये कतरेणचन केनापि पथा न गच्छन्ति तानीमानि क्षुद्राणि दंश-मशक-कीटादीन्य् असकृद्-आवृत्तीनि जायस्व मिर्यस्वेति भवन्ति । पुनः पुनर् जायन्ते म्रियन्ते चेत्य् अर्थः । एतत् तृतीयं स्थानम् इति । दंशादि-देहाः पाप-कर्माणः कथ्यन्ते । स्थानत्वं स्थान-सम्बन्धात् । तृतीयत्वं तु पूर्व-निर्दिष्ट-ब्रह्म-लोक-द्यु-लोकापेक्षया । ततश् च ये विद्यया देव-याने पथि नाधिकृता नापि कर्मणा पितृ-याने तेषाम् एव क्षुद्र-जन्तूनां दंश-मशकाद्य्-असकृद्-आवृत्तीनां तृतीयः पन्थास् तेनासौ लोको न सम्पूर्यत इति तेषां द्यु-लोकारोहावरोहाभावेन तल्-लोकासम्पूर्त्य्-उक्तेस् तृतीये स्थाने देहारम्भाय पञ्चमाहुतिर् नापेक्ष्येति ॥१९॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ३.३०.३०, ३.३०.३३-३४।</p>
<p><strong>॥ ३.१.२० ॥<br>
स्मर्यतेऽपि च लोके ॥</strong></p>
<p>लोके पुण्य-कर्मणाम् अपि द्रोण-धृष्टद्युम्नादीनाम् आहुति-सङ्ख्यानपेक्षो देहारम्भः स्मर्यते । अपि चेति किञ्चिद् अन्यद् उच्यत इत्य् अर्थः ॥२०॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ९.२२.३।</p>
<p><strong>॥ ३.१.२१ ॥<br>
दर्शनाच् च ॥</strong></p>
<blockquote>
<p>येषां खल्व् एषां भूतानां त्रीण्य् एव बीजानि भवन्ति ।
अण्डजं जीवजम् उद्भिज्जम् [छा।उ। ६.३.१] इति ।</p>
</blockquote>
<p>तत्रैव विनैवाहुति-सङ्ख्याम् उद्भिज्ज-स्वेदजयोर् भूतयोर् जन्म-श्रवणाच् च तद्-अनपेक्षोऽपि सः । तथा च येषां चन्द्रारोहावरोहौ सम्भवतस् तेषाम् एव तस्यां सत्यां तद्-आरम्भोऽन्येषां तु विनैव ताम् अद्भिर् एव स स्यात् प्रतिषेधकाभावाद् इति ॥२१॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> २.६.१५, २.१०.३९।</p>
<p><strong>॥ ३.१.२२ ॥</strong></p>
<p>ननु स्वेदजो न श्रूयते त्रीण्य् एवेति वचनाद् इति चेत्, तत्र समादधाति—</p>
<p><strong>तृतीय-शब्दावरोधः संशोकजस्य ॥</strong></p>
<p>उद्भिज्जम् इति तृतीय-शब्देन संशोकजस्य स्वेदजस्याप्य् अवरोधः सङ्ग्रहः कृतः । उभयोर् अपि भूम्य्-उदकोद्भेद-प्रभवत्वस्य साम्यात् । लोके भेदोक्तिस् तु जङ्गमत्वाद्य्-अवान्तर-भेदम् आदाय । तस्माद् अनिष्टादि-कारिणां चन्द्र-प्राप्तिर् नास्तीति सिद्धम् ॥२२॥</p>
<p><strong>र्प्च्-</strong> ३.७.२८, २.१०.३८</p>
<p><strong>ह्द्स्-</strong> ३.७.२७।</p>
<p>&ndash;ओ)०(ओ&ndash;</p>
<h3 id="४-तत-सवभवयपततय-अधकरणम">४। तत्-स्वाभाव्यापत्त्य्-अधिकरणम्</h3>
<p><strong>॥ ३.१.२३ ॥</strong></p>
<p>इष्टादि-कृतः सूक्ष्म-भूत-युक्ताः सानुशयाश् चावरोहन्तीति दर्शितम् । तत्-प्रकारस् तु—</p>
<blockquote>
<p>अथैतम् एवाध्वानं पुनर् निवर्तन्ते यथेतम् आकाशम् आकाशाद् वायुं वायुर् भूत्वा धूमो भवति धूमो भूत्वाभ्रं भवत्य् अभ्रं भूत्वा मेघो भवति मेघो भूत्वा प्रवर्षति [छा।उ। ५.१०.५] इति ।</p>
</blockquote>
<p>यथेतम् अनेवञ् चोक्तस् तत्रैव । इहावरोहतायाम् आकाशादि-भावः प्रतीयते । स किं तादात्म्यापत्तिर् उत सादृश्यापत्तिर् इति विषये सादृश्यापत्ति-पक्षे लक्षणाप्रसङ्गात् तादात्म्यापत्तिर् एवासाव् इति प्राप्ते—</p>
<blockquote>
</blockquote>
<p><strong>तत्-स्वाभाव्यापत्तिर् उपपत्तेः ॥</strong></p>
<p>तत्-सादृश्यापत्ति-रूपः स मन्तव्यः । कुतः ? उपपत्तेः । चन्द्र-लोके यद् अम्मयं वपुर् आरब्धं भोगाय तत् किल चण्डकर-वृन्देन तुषार-खण्डम् इव भोग-क्षये क्षणजेन शोकाग्निना विलीयमानं सौक्ष्म्याद् आकाश-तुल्यं भवति, ततो वायोर् वशम् एति, ततो धूमादिभिः सम्पृच्यते इत्य् एवोपपद्यते । अन्यस्यान्य-भावायोगात् तत्त्वेऽवरोहासम्भवाच् च ॥२३॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ३.२६.३४।</p>
<p>&ndash;ओ)०(ओ&ndash;</p>
<h3 id="५-नतचरणधकरणम">५। नातिचिरेणाधिकरणम्</h3>
<p><strong>॥ ३.१.२४ ॥</strong></p>
<p>आकाशादि-प्रवर्षणान्तराद् अवरोहो विलम्बेन त्वरया वेति संशये नियम-हेत्व्-अभावात् विलम्बेनेति प्राप्ते—</p>
<p><strong>नातिचिरेण विशेषात् ॥</strong></p>
<p>आकाशादितो नातिचिरेणावरोहः । कुतः ? विशेषात् । परत्र व्रीह्य्-आदि-भाव-प्राप्ताव् अतो वै खलु दुर्निष्प्रपतरम् इति विशेषोक्तेर् इत्य् अर्थः । त-लोपश् छान्दसः । दुर्निष्प्रपतरं दृश्सर्व-निष्क्रमणम् इत्य् अर्थः । व्रीह्य्-आदि-प्राप्तौ दृश्सर्व-निर्मोक्त्याकाशादि-प्राप्तौ त्वरया निर्गमो बोध्यते ॥२४॥</p>
<p><strong>र्प्च्-</strong> ७.१५.४१</p>
<p><strong>ह्द्स्-</strong> ३.३०.३४।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="६-अनयधषठतधकरणम">६। अन्याधिष्ठिताधिकरणम्</h3>
<p><strong>॥ ३.१.२५ ॥</strong></p>
<p>प्रवर्षणानन्तरं, त इह व्रीहि-यवा ओषधि-वनस्पतयस् तिलमाषा इति जायन्ते [छा।उ। ५.१०.६] इति तत्रैव श्रूयते । इह संशयः—व्रीह्य्-आदिष्व् अनुशयिनां मुख्यं जन्मेति संश्लेष-मात्रम् इति । जायन्त इत्य् उक्तेर् मुख्यं जन्मेति प्राप्तौ—</p>
<p><strong>अन्याधिष्ठिते पूर्ववद् अभिलाषात् ॥</strong></p>
<p>अन्यैर् जीवैर् भोक्तृतयाधिष्ठिते व्रीह्य्-आदि-देहे तेषां संश्लेष-मात्रम् एव स्यात् । न तु ते भोगाय तत्र उत्पद्यन्ते । कुतः ? पूर्वेति । आकाशादि-भाववत् व्रीह्य्-आदि-भावस्याप्य् उक्तेर् इत्य् अर्थः । यथाकाशादिषु प्रवर्षणान्तेषु भोग-हेतुः कर्म नाभिलप्यते तथा व्रीह्य्-आदि-भावेऽपि । यत्र तु भागोऽभिमतस् तत्र, रमणीय-चरणा इत्य् आदिना तद् अभिलप्यते । तस्मात् संश्लेष-मात्रम् एव तत्, न तु मुख्यं जन्मेति ॥२५॥</p>
<p><strong>र्प्च्-</strong> ७.१५.४१</p>
<p>**ह्द्स्- **३.३२.४४</p>
<p><strong>॥ ३.१.२६ ॥<br>
अशुद्धम् इति चेन् न शब्दात् ॥</strong></p>
<p>नन्व् अन्यैर् अधिष्ठिते व्रीह्य्-आदि-देहे नौशयिनां संश्लेष-मात्रम् एव न तु भोगार्थं जन्म, भोग-हेतोः कर्मअर्णाभावात् इत्य् उक्तिर् अयुक्ता तद्-धेतोः सत्त्वात् । तथा हि, स्वर्गादि-फलकम् इष्टादि-कर्मैवाशुद्धम् अग्निसोमीयादि-पशु-हिंसा-मिश्रत्वात् । हिंसा तु पापम् एव। मा हिंस्यात् सर्वा भूतानि इति प्रतिषेधात् । ततश् च पूयांशः स्वर्गं दते पापांशस् तु व्रीह्य्-आदि-भावम् इति । शरीर-जैः कर्म-दोषैर् याति स्थावरतां नरः [मनु १२.९] इति स्मृतेश् च । अतो व्रीह्यादिषु मुख्यं जन्मेति चेन्, न । कुतः ? शब्दात् । अग्निषोमीयं पशुम् आलभेत इत्य् आदि-वेद-वाक्याद् इत्य् अर्थः । तथा च धर्मत्वाधर्मत्वयोर् वेदैक-गम्यत्वाद् उत्सर्गो हि सः । अग्निषोमीयम् इति त्व् अपवादः । उत्सर्गापवादयोर् व्यवस्थित-विषयत्वात् न किञ्चिच् चोद्यम् अस्ति। तस्माद् व्रीह्य्-आदिभिः संश्लेष-मात्रं जन्मेति ॥२६॥</p>
<p>**र्प्च्- **यजुः २.६.९.४९, भा।पु। ११.५.११, ११.५.१३।</p>
<p><strong>ह्द्स्</strong>: ११.५.१३।</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.१.२७ ॥</strong></p>
<p>इतोऽपीत्य् आह—</p>
<p><strong>रेतः सिग्-योगोऽथ ॥</strong></p>
<p>अथ व्रीह्य्-आदि-भावानन्तरम् अनुशयिनो रेतः-सिग्-योगस् तत्रैव श्रूयते । यो यो ह्य् अन्नम् अत्ति यो रेतः सिञ्चति तद् भूय एव भवति [छा।उ। ५.१०.६] इति । न च तस्य मुख्यं रेतः सिग्-रूपत्वम् । अन्यस्यान्य-रूपत्वासम्भवात् । तत्त्वे देहाप्त्य्-अयोगाच् च । तस्मात् संश्लेष-मात्रं तत्-स्वीकार्यम् । एवं सति व्रीह्यादाव् अपि तद् एवास्तु वैरूप्ये हेत्व्-अभावात् ॥२७॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ३.३१.१।</p>
<p><strong>॥ ३.१.२८ ॥<br>
योनेः शरीरम् ॥</strong></p>
<p>ल्यब्-लोपे कर्मणि पञ्चमी । पितृ-शरीरात् मातृ-योनिं प्रविश्य देहम् आप्नोत्य् अनुशय-फल-भोगाय, तद् य इह रमणीय-चरणाः [छा।उ। ५.१०.७] इत्य् आदेः । तस्माद् आकाशादि-प्राप्तिर् इव व्रीह्य्-आदि-प्राप्तिर् इति सिद्धम् । इत्थं च दुःख-सारे संसारे विरज्य हरिर् एवानन्द-मयो ध्येयः सुधियेति व्यञ्जितम् ॥२७॥</p>
<p><strong>र्प्च्-</strong> ३.३१.१-४</p>
<p>**ह्द्स्- **३.३१.२</p>
<blockquote>
<p>&ndash;ओ)०(ओ&ndash;</p>
</blockquote>
<p>॥ इति गोविन्द-भाष्ये तृतीयाध्यायस्य प्रथमः पादः ॥</p>
<p>॥ ३.१ ॥</p>
<p>(३.२)</p>
<h2 id="ततयऽधयय-दवतय-पद">तृतीयोऽध्यायः, द्वितीयः पादः</h2>
<p>वित्तिर् विरक्तिश् च कृताञ्जलिः पुरो</p>
<p>यस्याः परानन्द-तनोर् वितिष्ठते ।</p>
<p>सिद्धिश् च सेवा-समयं प्रतीक्षते</p>
<p>भक्तिः परेशस्य पुनातु सा जगत् ॥</p>
<h3 id="१-सनधय-अधकरणम">१। सन्ध्य्-अधिकरणम्</h3>
<p><strong>॥ ३.२.१ ॥</strong></p>
<p>अथास्मिन् पादे प्राप्यानुराग-हेतु-भूता भक्तिर् उच्यते । प्राप्यस्य ब्रह्मणोर् भक्त्य्-अर्हत्वाय स्वप्नादि-सृष्टि-कर्तृत्व-रूपो महिमा तदाविर्भावानाम् ऐक्यम् आत्म-मूर्तित्वं भजद्-भेदः प्रत्युक्त्वं तथापि भक्त्य्-एक-ग्राहत्वम् उभयाव् अभासित्वं परानन्दत्वं भावानुसारि-प्रकाशत्वं सर्व-परत्वं सर्व-दातृत्वं चेति गुण-निचयो निरूप्यते । भक्तीच्छुः खलु तत्-तत्-सम्प्रतीतौ तस्यां प्रवर्तते, नेतरथा । तत्रादौ स्वप्नादि-सृष्टि-कर्तृत्वम् उच्यते । तद्-इतरस्य तत्-कर्तृत्वे ब्रह्मणः सर्व-कर्तृत्व-बाधात् । किञ्चित् कर्तरि तस्मिन् भक्तिर् नोद्भवेद् अतस् तत्-कर्तृतया तन्-महिमा प्रदर्श्यते । बृहद्-आरण्यके श्रूयते—</p>
<blockquote>
<p>न तत्र रथा न रथ-योगा न पन्थानो भवन्ति, अथ रथान् रथ-योगान् पथः सृजते । न तत्राऽऽनन्दा मुदः प्रमुदो भवन्ति, अथाऽऽनन्दान् मुदः प्रमुदः सृजते । न तत्र वेशान्ताः पुष्करिण्यः स्रवन्त्यो भवन्ति, अथ पुष्करिण्यः स्रवन्त्यः सृजते, स हि कर्ता [बृ।आ।उ। ४.३.१०] इति ।</p>
</blockquote>
<p>तत्रेयं स्वाप्निकी रथादि-सृष्टिर् जीव-कर्तृका परमात्म-कर्तृका वेति संशयं जीव-कर्तृका स्यात् । तस्यापि प्रजापति-वाक्ये सत्य-सङ्कल्पत्व-श्रवणाद् इति प्राप्ते—</p>
<p><strong>सन्ध्ये सृष्टिर् आह हि ॥</strong></p>
<p>सन्ध्यं स्वप्नः, सन्ध्यं तृतीयं स्वप्न-स्थानम् [बृ।आ।उ। ४.३.९] इति तत्रैव श्रवणात् । गागर-सुषुप्ति-मध्य-भवत्वाच् च । तत्र या रथादि-सृष्टिः सा परमात्म-कृतैव । कुतः ? हि यतः । स हि कर्ता इति श्रुतिर् एव स्वप्ने रथादि-सृष्टिं तत्-कृताम् आह । अयं भावः—अल्पाल्प-कर्मानुसारि-फल-भोगाय स्वप्न-द्रष्टृ-पुं-मात्रानुभाव्यांस् तावन्-मात्र-समयान् रथादीन् परमात्मा सृजति । तस्मात् स हि कर्तेति सत्य-सङ्कल्पस्याचिन्त्य-शक्तेः तादृश-कर्तृत्वं सम्भवत्य् एवेत्य् अर्थः । स्वप्नान्तम् इत्य् आदि श्रुत्य्-अन्तराच् चेति । जैवी सत्य-सङ्कल्पता तु मोक्षे स्याद् अतो न तया स्वप्न-सृष्टिः ॥१॥</p>
<p><strong>र्प्च्</strong> :</p>
<p>**ह्द्स् **: ६.१६.५५।</p>
<p><strong>॥ ३.२.२ ॥<br>
निर्मातारं चैके पुत्रादयश् च ॥</strong></p>
<p>यत एके कठाः परमात्मानम् एव स्वाप्निकानां कामानां निर्मातारम् आमनन्ति, य एषु सुप्तेषु जागर्ति कामं कामं पुरुषो निर्मिमाण [क।उ। २.२.८] इति । एषु जीवेषु ते च कामाः पुत्रादय एव न त्व् इच्छा-मात्रम् । सर्वान् कामान् छन्दत्तः प्रार्थयस्व शतायुषः पुत्र-पौत्रान् वृणीष्व [क।उ। १.१.२५] इति तेषाम् एव काम-शब्देन प्रकृतत्वात् । एतस्माद् एव पुत्रो जायते, एतस्माद् भ्राता । एतस्माद् भार्या, यद् एनं स्वप्ने नाभिहन्ति [गौपवन-श्रुति] इति स्मृत्य्-अन्तराच् च ॥२॥</p>
<p><strong>र्प्च्</strong> : &mdash;</p>
<p>**ह्द्स् **: ११.१३.३२।</p>
<p><strong>॥ ३.२.३ ॥</strong></p>
<p>स्वाप्निक-पदार्थ-निर्मातुर् भगवतः कारणम् आह—</p>
<p><strong>माया-मात्रं तु कार्त्स्न्येनानभिव्यक्त-स्वरूपत्वात् ॥</strong></p>
<p>स्वप्न-सृष्टावतर्क्या मायैव करणम् । न तु पञ्चीकृतानि भूतानि चतुर्मुखादयश् च । कुतः ? कृत्स्न्येनेत्य् आदेः सर्वानुभाव्यतयानभिव्यक्तेर् इत्य् अर्थः । तस्मात् परमात्म-कृता स्वप्न-सृष्टिर् इति सिद्धम् ॥३॥</p>
<p><strong>र्प्च्</strong> : ७.१३.२३, ११.३.३६।</p>
<p>**ह्द्स् **: ११.१३.३२।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२-सवपनधकरणम">२। स्वप्नाधिकरणम्</h3>
<p><strong>॥ ३.२.४ ॥</strong></p>
<p>अथ सा सत्योत मिथ्येति विशये बोधोत्तरं बाधात् मिथ्येति प्राप्तौ—</p>
<p><strong>सूचकश् च हि श्रुतेर् आचक्षते च तद्-विदः ॥</strong></p>
<p>हि यतः स्वाप्नः पदार्थः शुभाशुभयोर् मन्त्रादेश् च सूचकोऽतः सत्यः स्वप्न-सर्गः । कुतस् तत्-सूचकत्वम् ? श्रुतेः ।</p>
<blockquote>
<p>यदा कर्मसु काम्येषु स्त्रियं स्वप्नेऽभिपश्यति ।
समृद्धिं तत्र जानीयात् तस्मिन् स्वप्न-निदर्शने ॥ इति छान्दोग्यात् [५.२.९] ।</p>
</blockquote>
<p>अथ स्वप्ने पुरुषं कृष्णं कृष्ण-दन्तं पश्यति स एनं हन्ति इति कौषीतकी-ब्राह्मणाच् च। तद्-विदः स्वप्न-ज्ञाश् च स्वप्नं शुभादि-सूचकम् आचक्षते । स्वप्ने गजारोहणं शुभस्य, खरारोहणं त्व् अशुभस्य सूचकम् इत्य् आदि ।</p>
<blockquote>
<p>आदिष्टवान् यथा स्वप्ने राम-रक्षाम् इमां हरः ।
तथा लिखितवान् प्रातः प्रबुद्धो बुध-कौशिकः ॥</p>
</blockquote>
<p>इति स्वप्ने स्तोत्र-लाभं स्मरन्ति । एवं च भावि-सत्यार्थ-सूचकत्वे क्वचिन् मन्त्रौषधि-प्राप्ति-दर्शनेन सूचक-सत्यत्वे च सिद्धे सत्यता-प्रययात् साक्षात् स्वप्न-दृष्ट-कर्तृक-हनन-श्रवणाच् च जाग्रत्-सृष्टिर् इति सत्या स्वप्न-सृष्टिः ॥४॥</p>
<p>**र्प्च्, ह्द्स् **: १०.४२.३०।</p>
<p><strong>॥ ३.२.५ ॥</strong></p>
<p>यत् तु बोधोत्तरं बाधान् मिथ्येत्य् उक्तम्, तत्राह—</p>
<p><strong>पराभिध्यानात् तु तिरोहितं ततो ह्य् अस्य बन्ध-विपर्ययौ ॥</strong></p>
<p>परस्येश्वराभिध्यानात् सङ्कल्पात् तिरोहितं स्वाप्निकं रथादि, न तु शुक्ति-रजतवत् तस्य बाधः । हि यतोऽस्य जीवस्य ततः परेशाद् एव बन्ध-मोक्षौ भवतः । सम्षार-बन्ध-स्थिति-मोक्ष-हेतुर् इत्य् आदि-श्रुतेः । बन्ध-मोक्ष-कर्तुः स्वप्न-तत्-परिहार-कर्तृत्वं न चित्रम् इति भावः । ततश् च तस्यापि तस्माद् एवाविर्भाव-तिरोभावी मन्तव्यौ ।</p>
<blockquote>
<p>स्वप्नादि-बुद्धि-कर्ता च तिरस्कर्ता स एव तु ।
तद्-इच्छया यतो ह्य् अस्य बन्ध-मोक्षौ प्रतिष्ठितौ ॥ इति स्मृतेश् च ।</p>
</blockquote>
<p>तस्मात् सत्या स्वप्न-सृष्टिर् ऐश्वरीति ॥५॥</p>
<p><strong>र्प्च्</strong> : ३.२६.६-७, ११.११.३-४, ११.३.४१, ११.२०.३०।</p>
<p>**ह्द्स् **: ३.७.१२।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३-दह-यगधकरणम">३। देह-योगाधिकरणम्</h3>
<p><strong>॥ ३.२.६ ॥</strong></p>
<p>अथ जागर-कर्तृत्वम् ईश्वरस्यैवेत्य् उच्यते । कठ-वल्ल्यां पठ्यत्—</p>
<blockquote>
<p>स्वप्नान्तं जागरितान्तं चोभौ येनानुपश्यति ।
महान्तं विभुम् आत्मानं मत्वा धीरो न शोचति ॥ [क।उ। २.१.४] इति ।</p>
</blockquote>
<p>तत्र जीवस्य श्रूयमाणो जागरः परेश-कर्तृको न वेति संशये कालाद्य्-अधीनत्व-दर्शनान् नेति प्राप्ते—</p>
<p>**देह-योगाद् वा सोऽपि ॥ **</p>
<p>देह-योगेन वा यो जागरः स परेशाद् एव स्वप्नान्तम् इत्य् आदि श्रुतेः कालादेर् जाड्याच् च । सुषुप्ति-मूर्च्छयोर् अप्य् अवस्थयोः सृष्टिर् ईश्वर-कर्तृकैवेत्य् अपि-शब्देन समुच्चितम् । तस्यैव सर्व-कर्तृकत्व-श्रवणात् ॥६॥</p>
<p><strong>र्प्च्</strong> : ११.११.१०, ११.१३.२४-२५, ३.३१.४३-४४।</p>
<p>**ह्द्स् **: ११.१३.३२।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="४-तद-अभवधकरणम">४। तद्-अभावाधिकरणम्</h3>
<p><strong>॥ ३.२.७ ॥</strong></p>
<p>अथ सुषुप्ति-स्थानं चिन्त्यते । तत्रैताः सुषुपित्-विषयाः श्रुतयः । आसु तदा नाडीषु सृप्तो भवति [छा।उ। ८.६.१] इति छान्दोग्ये । ताभिः प्रत्यवसृप्य पुरीतति शेते [बृ।आ।उ। २.१.१९] इति । य एषोऽन्तर् हृदय आकाशस् तस्मिञ् शेते [बृ।आ।उ। ४.४.२२] इति च बृहद्-आरण्यके । एवम् अन्यत्र च । इह आकाश-शब्दो ब्रह्म-वाचकः । अत्र नाड्यः पुरीतद् ब्रह्म च सुषुप्त्य्-आधारतया श्रूयन्ते । किम् एषां विकल्पः समुच्चयो वेति वीक्षायां तुल्यार्थानां मिथोऽपेक्षादर्शनात्, तुल्यार्थस् तु विकल्पेरन् इति न्यायाच् च विकल्पः स्यात् । इति प्राप्ते—</p>
<p><strong>तद्-अभावो नाडीषु तच्-छ्रुतेर् आत्मनि च ॥<br>
र्प्च्</strong> : ११.१३.२६, ११.२५.१९, १२.११.१८-१९।</p>
<p>**ह्द्स् **: ६.१६.५५-५६।</p>
<p><strong>॥ ३.२.८ ॥<br>
अतः प्रबोधोऽस्मात् ॥</strong></p>
<p>यतो ब्रह्मैव सुप्ति-स्थानं नाड्य्-आदीनां तु द्वार-मात्रतातोऽस्माद् ब्रह्मणः सकाशाद् एव स्वापोत्तरं प्रबोधः श्रूयते छान्दोग्ये—सतश् चागत्य न विदुः सत आगच्छामहे [छा।उ। ६.१०.२] इति । विकल्पे तु कदाचिन् नाडीभ्यः कदाचित् पूरीततः कदाचिच् च ब्रह्मणः स श्रूयते, न च तथास्ति । तस्माद् ब्रह्मैव तत् ॥८॥</p>
<p><strong>र्प्च्</strong> : ८.१.७, ८.१.९</p>
<p>**ह्द्स् **: १२.४.२१।</p>
<p>&ndash;ओ)०(ओ&ndash;</p>
<h3 id="५-करमनसमत-शबद-वधय-अधकरणम">५। कर्मानुस्मृति-शब्द-विध्य्-अधिकरणम्</h3>
<p><strong>॥ ३.२.९ ॥</strong></p>
<p>अथ सतश् चागत्य न विदुः [छा।उ। ६.१०.२] इत्य् अत्र विचारान्तरम् । सुप्त एवोत्तिष्ठेद् उतान्य एवेति संशये ब्रह्म-सम्पन्नस्य प्राचीन-देहादि-सम्बन्धासम्भवात् अन्य एवेति प्राप्ते—</p>
<blockquote>
</blockquote>
<p><strong>स एव तु कर्मानुस्मृति-शब्द-विधिभ्यः ॥</strong></p>
<p>तु-शब्दः शङ्का-क्षेपाय । सुप्त एवोत्तिष्ठति नान्यः । कुतः ? कर्मादिभ्यः । सुप्ति-प्राग्-अनुष्ठित-शेष-लौकिक-कर्म-समापनं कर्मा-शब्दार्थः । अनुस्मृतिर् योऽहं सुप्तः स एव प्रतिबुद्धोऽस्मि प्रत्यभिज्ञा । शब्दस् तु&ndash;इह व्याघ्रो वा सिंहो वा वृको वा वराहो वा कीटो वा पतङ्गो वा दंशो वा मशको वा यद् यद् भवन्ति तदा भवन्ति [छा।उ। ६.१०.२] इति छान्दोग्य-श्रुतिः । व्याघ्रादयो जीवाः सुप्तेः प्राग् यद् यच् छरीरं प्राप्तास् त एव प्रतिबुद्धास् तत् तद् एवाप्नुवन्तीति तत्रार्थः । विधिश् च, आत्मानम् एव लोकम् उपासीत [बृ।आ।उ। १.४.१५] इति बृहद्-आरण्यक-दृष्टो मोक्ष-विषयः । सोऽपि सुप्तस्य मुक्तत्वेऽर्थकः स्यात् । अयं भावः—यथा लवणाम्बु-पूर्णः पिहित-मुखः कुम्भो गङ्गायां निक्षिप्तः पुनर् उद्ध्रियते, तथा वासनावृतो जीवः सुप्तो विरत-समस्त-करणो विश्वास-स्थानं ब्रह्म सम्पद्यापि पुन-भोगायोत्तिष्ठति । न च निर्वासनवत् तत्-सारूप्यम् उपैति । तद् एतच् च कर्मादिभ्योऽवगतम् इति ॥९॥</p>
<p><strong>र्प्च्</strong> : ११.३.४०, ११.१३.३१, ११.२८.१५, ११.२५.१९।</p>
<p>**ह्द्स् **: ११.१३.२७-२८, ११.३.३९</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="६-मगधधकरणम">६। मुग्धाधिकरणम्</h3>
<p><strong>॥ ३.२.१० ॥</strong></p>
<p>प्रसङ्गद् इदं चिन्त्यते—मूर्च्छायां ब्रह्मणि सम्प्राप्तिर् अर्द्ध-प्राप्तिर् वा जीवस्येति विषये तस्याः सुप्ति-विशेषत्वात् तद्वत् सम्प्राप्तिर् एवेति प्राप्ते—</p>
<p><strong>मुग्धेऽर्ध-सम्पत्तिः परिशेषात् ॥</strong></p>
<p>मुग्धे मूर्च्छिते सति पुरुषे तस्य ब्रह्मण्य् अर्ध-प्राप्तिर् भवति । कुतः ? परिशेषात् । दृश्सर्वानुसन्धानात् न सुप्तिवत् तत्-सम्प्राप्तिः । विषयादर्शनाज् जागरादिवन् नाप्राप्तिः । किन्तु पारिशेष्याद् अर्ध-प्राप्तिर् एवेत्य् अर्थः ।</p>
<blockquote>
<p>हृदय-स्थात् पराज् जीवो दूरस्थो जाग्रद् एष्यति ।
समीपस्थस् तथा स्वप्नं स्वपित्य् अस्मिन् लयं व्रजन् ।
अत एवं त्रयोऽवस्था मोहस् तु पारिशेषतः ।
अर्ध-प्राप्तिर् इति ज्ञेयो दृश्सर्व-मात्रं प्रति स्मृतेः ॥ इति हि स्मृतिः<sup id="fnref:37"><a href="#fn:37" class="footnote-ref" role="doc-noteref">37</a></sup> ॥</p>
</blockquote>
<p>दूरस्थोऽक्षिस्थः समीपस्थः कण्ठस्थः ।</p>
<p>ननु देहस्थस्य जीवस्य तिस्रोऽवस्थाः श्रूयन्ते । जागरः स्वप्नः सुषुप्तिर् इति । नातोऽन्या क्वचिद् ईक्षते । तस्मान् मूर्च्छा नाम पृथग्-अवस्था नास्तिति, तिसृणाम् अन्यतमैव सेति चेन् न, अन्यत्वात् । तथा हि, न तावज् जागरो मूर्च्छा इन्द्रियैर् विषयावीक्षणात् । नापि स्वप्नः निःसञ्ज्ञत्व्त् । न च सुप्तिः मुख-प्रसाद-निष्कम्पत्वाद्य्-अभावात् । तस्माद् अवस्थान्तरम् एव परिशेषाद् अवसीयते । सा चेयं लोके वैद्यके च प्रसिद्धेति । तथा च जागर-स्वप्नादि-निखिल-कर्तृत्व-रूपो यस्य महिमा स हरिर् एव सेव्य इति प्रकरणाभिप्रायः ॥१०॥</p>
<p><strong>र्प्च्</strong> : वि।पु। ६.५.८४-८५</p>
<p>**ह्द्स् **: ६.१६.६१-६२, ३.३०.२३, ३.३१.६</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="७-उभय-लङगधकरणम">७। उभय-लिङ्गाधिकरणम्</h3>
<p><strong>॥ ३.२.११ ॥</strong></p>
<p>एवं निखिल-नियामकतया भगवतो महिमा दर्शितः । इदानीं बहुधावभातोऽप्य् ऐक्यं स्वस्मिन् न त्यजतीत्य् अविचिन्त्य स्वरूपता तस्य दर्श्यते । यद्यपि प्रकाशादिवन् नैवं परः इत्य् आदिना उक्तम् एतत् तथापि युगपद् बहु-भावेन भेद-प्रतीतो न समाहितम् अतोऽत्राचिन्त्यत्वेन तत्-समर्थनम् । एकोऽपि सन् बहुधा योऽवभाति इत्य् आदि श्रुतम् ।</p>
<p>तत्र संशयः—नाना-विधेषु स्थानेषु स्थितानि भगवतो बहूनि रूपाणि मिथो भिन्नानि न वेति । स्थान-भेदेन स्थानिनोऽपि भेदाद् भिन्नानि तानि । नहि मिथो विलक्षण-स्थान-संस्थान-गुणादीनि वस्तून्य् अभेदं लब्धुम् अर्हन्ति । एकोऽपि सन्न् इति तु सामान्याभिप्रायं भावि । ततश् च वस्तुनो भिन्नेषु बहुष्व् अनेकेश्वरतापत्तिस् तस्यां च सत्यां बहु-विषया भक्तिर् एकस्यासम्भाविनीति । एवं प्राप्ते—</p>
<blockquote>
</blockquote>
<p><strong>न स्थानतोऽपि परस्योभय-लिङ्गं सर्वत्र हि ॥</strong></p>
<p>परस्य भगवतः स्वरूपं स्थानतोऽपि नोभय-लिङ्गम् उभय-लक्षणम् । स्थान-भेदेऽपि स्थानि विशेष्यं न भिद्यते इत्य् अर्थः । हि यस्माद् एकम् एव स्वरूपम् अचिन्त्य-शक्त्या युगपत् सर्वत्रावभाति, एकोऽपि सन्न् इति श्रुतेः । स्थानानि भगवद्-आविर्भावास्पदानि तद्-विविध-लीलाश्रय-भूतानि संव्योम-शब्दितानि । विविध-भाववन्तो भक्ताश् च । तेषु सर्वेष्व् एकम् एव स्वरूपं विभाति ॥११॥</p>
<p><strong>र्प्च्</strong> : १.१०.२१-२२, १.१०.२४, १.९.३९, ८.१.११, ८.३.२४।</p>
<p>**ह्द्स् **: १०.३३.१९, १०.३३.१६, ३.३२.३३</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.२.१२ ॥<br>
न भेदाद् इति चेन् न प्रत्येकम् अतद्-वचनात् ॥</strong></p>
<p>बहुधावभातस्यापि तात्त्विकत्वेन भेदाभेद-प्राप्तेः पूर्वोक्तं न युक्तम् इति चेन्, न । कुतः ? प्रतीत्य्-आदेः इन्द्रो मायाभिः पुरु-रूपः ईयते युक्ता ह्य् अस्य हरयः शतादशेत्य् अयं वै हरयोऽयं वै दश च सहस्राणि च बहूनि चानन्तानि च तद् एतद् ब्रह्मापूर्वम् अनपरम् अनतरम् अबाह्यम् अयम् आत्मा ब्रह्म सर्वानुभूतिर् इत्य् अनुशासनम् [बृ।आ।उ। २.५.१९] इति बृहद्-आरण्यके सर्वेषां रूपाणाम् ऐक्योक्तेर् इत्य् अर्थः ॥१२॥</p>
<p><strong>र्प्च्</strong> : ८.१.१३-१४, ८.५.१९, ५.११.१२-१३</p>
<p>**ह्द्स् **: १०.६९.२</p>
<p><strong>॥ ३.२.१३ ॥<br>
अपि चैवम् एकम् ॥</strong></p>
<p>अपि चेति किं चेत्य् अर्थः । अमात्रोऽनन्त-मात्रश् च [माण्डूक्य-कारिका २९] इत्य् एके शाखिन एवम् अभेदेनानन्त-रूपत्वेन चैनं पठन्ति । अमात्रः स्वांश-भेद-शून्यः । अनन्त-मात्रोऽसङ्ख्येय-स्वांशः ।</p>
<blockquote>
<p>एक एव परो विष्णुः सर्वत्रापि न संशयः ।
ऐश्वर्याद् रूपम् एकं च सूर्यवद् बहुधेयते ॥ इति स्मृतेश्<sup id="fnref:38"><a href="#fn:38" class="footnote-ref" role="doc-noteref">38</a></sup> च ।</p>
</blockquote>
<p>अयं भावः—यथैक एव वैदूर्य-मणिर् द्रष्टृ-भेदाद् रूप-भेदान् दधानोऽपि, यथा वाभिनेता नटः स्व-स्थितान् भावान् प्रकटयन् बहुधावभातोऽप्य् ऐक्यं स्वस्मिन् न विमुञ्चति, एवं ध्यातृ-भाव-भेदात् कार्य-भेदाच् चानेकतया प्रतीतोऽपि हरिः स्वरूपैक्यं स्वस्मिन् न मुञ्चति ।</p>
<blockquote>
<p>मणिर् यथा विभागेन नील-पीतादिभिर् युतः ।
रूप-भेदम् अवाप्नोति ध्यान-भेदात् तथाच्युतः ॥ [विष्णु-तन्त्र]
यत् तद् वपुर् भाति विभूषणायुधैर्
अव्यक्त-चिद्-व्यक्तम् अधारयद् धरिः ।
बभूव तेनैव स वामनो वटुः
सम्पश्यतोर् दिव्य-गतिर् यथा नटः ॥ [भा।पु। ८.१८.१२]</p>
</blockquote>
<p>इत्य् आदि स्मृतिभ्यः । मणिर् अत्र वैदूर्यः । नटोऽभिनेता । तथा चैकस्यैव सतोऽविचिन्त्य-शक्तेर् विरुद्ध-गुणाश्रयस्य युगपद् बहुधावभासोऽपि तस्मिन् विरुद्ध-धी-विषयो गुण एवेति । तस्मिन्न् एकस्मिन्न् एवाविचिन्त्य-शक्तिके सर्वेश्वरे भक्तिर् उपपन्नेति ॥१३॥</p>
<p><strong>र्प्च्</strong> : ११.११.६-७</p>
<p>**ह्द्स् **: ९.१८.१२।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="८-अरपवद-अधकरणम">८। अरूपवद्-अधिकरणम्</h3>
<p><strong>॥ ३.२.१४ ॥</strong></p>
<p>अथात्म-विग्रहत्वं भगवतः प्रतिपाद्यते । विग्रहस्यात्मनो भेदे सत्यात्मोपसर्जने तस्मिन् भक्तिर् अप्य् उपसर्जनी-भावम् आसीद् इति चेन्, न चैवम् अस्ति । तत्रैव तस्या प्राधान्येनानुभवात् । तथा हि—सच्-चिद्-आनन्द-रूपाय कृष्णायाक्लिष्ट-कारिणे [गो।ता।उ। १.२], तम् एकं गोविन्दं सच्-चिद्-आनन्द-विग्रहम् [गो।ता।उ। १.२९] इत्य् आद्कम् अथर्व-शिरसि श्रूयते । तत्र ब्रह्म विग्रहवन् न वेति संशये सच्-चिद्-आनन्दो रूपं यय्सेति बहुव्रीह्य्-आश्रयणाद् विष्णोर् मूर्तिर् इत्य् आदि व्यपदेशाच् च विग्रहवत् तद् इति प्राप्ते—</p>
<p><strong>अरूपवद् एव हि तत्-प्रधानत्वात् ॥</strong></p>
<p>रूपं विग्रहस् तद्-विशिष्टं ब्रह्म न भवतीति, अरूपवद् इत्य् उच्यते विग्रहस् तद् इत्य् अर्थः । युक्ति-निरासार्थम् एव-शब्दः । कुतः ? तद् इति । तस्य रूपस्यैव प्रधानत्वाद् आत्मत्वात् । विभुत्व-ज्ञातृत्व-प्रत्यक्-वादि-धर्मित्वाद् इत्य् अर्थः ॥१४॥</p>
<p><strong>र्प्च्</strong> : ८.५.१५-१६, ६.८.३०, १०.१४.१८, पञ्चरात्र—<em>निर्दोष-पूर्ण-गुण-विग्रह आत्म-तन्त्रो निश्चेतनात्मक-शरीर- गुणैश् च हीनः । आनन्द-मात्र-कर-पद-मुखोदरादि सर्वत्र च स्वगत-भेद-विवर्जितात्मा ॥</em></p>
<p>**ह्द्स् **: १०.२७.११।</p>
<p><strong>॥ ३.२.१५ ॥</strong></p>
<p>ननु चिन्त्यमानेन ज्ञानानन्देन परमात्म-वस्तुना जड-दृश्सर्व-रूपत्वेन तद्-विरुद्धा प्रकृतिर् निवर्तेतैव तादृशि ब्रह्मणि विग्रहवत्त्वं सूत्र-कृता कथम् अब्युपेयते इति चेत्, तत्राह—</p>
<p><strong>प्रकाशवच् चावैयर्थ्यात् ॥</strong></p>
<p>शङ्का-निरासाय च-शब्दः । सप्तम्य्-अन्ताद् इवार्थे वतिः । प्रकाशैक-रूपेऽपि रवौ विग्रहवत्त्वस्य यथा ध्यान-हेतुत्वाद् अवैयर्थ्यं तथा ज्ञानानन्दैक-रसेऽपि ब्रह्मणि तस्य तन् मन्तव्यम् । तद्-धेतुत्वाद् एव । इतरथा ध्यानानुपपत्तिः । ध्यायति कान्तं विरहिणी इत्य् आदौ विग्रह-विषयं तद् दृष्टम् ॥१५॥</p>
<p><strong>र्प्च्</strong> : २.७.४१, १०.१४.२९, १०.६३.३९, १.२.११</p>
<p>**ह्द्स् **: १०.३.१३, १०.३.२४।</p>
<p><strong>॥ ३.२.१६ ॥</strong></p>
<p>न च ध्यानार्थम् असद् एव तत्त्वं तत्र कल्प्यते । यत् तत्र प्रमाणम् अस्तीत्य् आह—</p>
<p><strong>आह च तन्-मात्रम् ॥</strong></p>
<p>अवधृतौ मात्र-शब्दः । तं विग्रहम् एव यस्मात् परमात्मानम् आह श्रुतिर् अतः प्रमेयं तत्त्वम् इत्य् अर्थः । तत्रैव श्रूयते—</p>
<blockquote>
<p>सत्-पुण्डरीक-नयनं मेघाभं वैद्युताम्बरम् ।
द्वि-भुजं ज्ञान-मुद्राढ्यं वन-मालिनम् ईश्वरम् ॥ [गो।ता।उ। १.९]</p>
</blockquote>
<p>अत्र पुण्डरीकाक्षत्वादि-धर्मा स-विग्रह एव ईश्वर इति विस्फुटम् । देह-देहि-भिदा चैव नेश्वरे विद्यते क्वचित् इति स्मृतिश् च । तथाह—अत्र देहाद् भिन्नो देहीत्य् एवं भिदेश्वर-वस्तुनि नास्ति । किं तु देह एव देहीति लब्धम् ॥१६॥</p>
<p><strong>र्प्च्</strong> : १०.१३.५४, १.१८.२३, १२.८.४३</p>
<p>**ह्द्स् **: १०.१३.५४-५५, १.१.१ (<em>सत्यं परं धीमहि</em>)</p>
<p><strong>॥ ३.२.१७ ॥<br>
दर्शयति चाथो अपि स्मर्यते ॥</strong></p>
<p>साक्षात्-प्रकृति-परो योऽयम् आत्मा गोपालः कथं त्व् अवतीर्णो भूम्यां हि वै [गो।ता।उ। २.२३] इति तत्रैवोत्तरत्र पठिता श्रुतिः परमात्मानम् एव विग्रहं दर्शयति । गोपाल-शब्दः खलु परम-कमनीय-पाद-मुखादि-सन्निवेशिन्य् अभ्र-श्यामे सर्वेशे वस्तुनि मुख्यः । पूर्वत्र&ndash;गोप-वेशम् अभ्राभं तरुणं कल्प-द्रुमाश्रितम्, सत्-पुण्डरीक-नयनं [गो।ता।उ। १.८-९] इत्य् आदि श्रवणात् । स्मर्यते चात्मैव विग्रह इति ।</p>
<blockquote>
<p>ईश्वरः परमः कृष्णः सच्-चिद्-आनन्द-विग्रहः ।
अनादिर् आदिर् गोविन्दः सर्व-कारण-कारणम् ॥ इत्य् आदिभिः ।</p>
</blockquote>
<p>अथो-शब्दः कार्त्स्न्ये । सूत्राभ्यां व्यतिहारो दर्शितः । विग्रह एवात्मा । आत्मैव विग्रह इति । तथा च श्रीय्-आदि-गम्येऽविचिन्त्येऽर्थे तर्कानवताराद् आत्म-विग्रहत्वं सिद्धम् । तेन परैव तत्र भक्तिः स्याद् इति । विज्ञानानन्दस्यात्मनो मूर्तत्वम् अलौकिक-वस्तुत्वात् श्रुति-मात्रात् प्रतिपत्तव्यम् । तन्-मूर्तत्वं खलु भक्ति-भावित्वेन हृदा ग्राह्यं गान्धर्व-वासितेन श्रोत्रेण राग-मूर्तित्वम् इव । अन्यथा विज्ञान-घनानन्द-घनेति श्रुतिर् व्याकुप्येत् । तद् एवं प्रत्यक्त्वादयो धर्माः श्रीइ-विग्रहस्यैव । तस्मिन्न् अन्यथा विभानं तु माययैव भवति।</p>
<blockquote>
<p>एतत् त्वया न विज्ञेयं रूपवान् इति दृश्यते ।
इच्छन् मुहूर्तान् नश्येयम् ईशोऽहं जगतो गुरुः ।
मात्रात्म ह्य् एषा मया सृष्टा यन् मां पश्यअसि नारद ।
सर्व-भूत-गुणैर् युक्तं नैव त्वं ज्ञातुम् अर्हसि ॥ इति स्मृतेः ।</p>
</blockquote>
<p>नश्येयम् अदृश्यः स्याम् इत्य् अर्थः ॥१७॥</p>
<p><strong>र्प्च्</strong> : ८.३.२१, ८.३.२३, ७.९.४७, १०.२.३४-३७।</p>
<p>**ह्द्स् **: १०.१४.१-२</p>
<p>&ndash;ओ)०(ओ&ndash;</p>
<h3 id="९-उपमधकरणम">९। उपमाधिकरणम्</h3>
<p><strong>॥ ३.२.१८ ॥</strong></p>
<p>अथ भजद्भ्यो भजनीयस्य भेदः प्रतिपाद्यते । इतरथा स्वाभेदावभासे स्वस्मिन्न् आराध्यत्व-बुद्धेर् अनुदयाद् भक्तिर् नोपजायेत । यद्यपि जीवान्यत्वं बहुकृत्वः प्रतिपादितं, तथापि प्रतिबिम्ब-शास्त्र-विभ्रान्तः कश्चित् तद्-अभेदम् आचक्षीत तत्-परिहाराय विद्यान्तरम् एतत् ।</p>
<p>बहवः सूर्यका यद्वत् सूर्यस्य सदृशा जले ।</p>
<p>एवम् एवात्मका लोके परात्म-सदृशा मता ॥ इत्य् आदि श्रूयते ।</p>
<p>इह भवति संशयः । आनन्द-चिन्-मूर्तिः परमात्मा पूर्वं निरूपितः । स एव किं कयाचिद् अवस्थया जीवः किं वा जीवाद् अन्योऽसाव् इति किं प्राप्तम् ? स एव जीव इति । असयिवाविद्यायां प्रतिबिम्बितस्य जीव-रूपत्वात् । प्रतिबिम्बो हि बिम्बान् नार्थान्तरम् अन्वय-व्यतिरेकाभ्यां तथा निश्चयात् । अत उक्तं—</p>
<p>दर्पणाभिहिता दृष्टिः परावृत्त्य स्वम् आननम् ।</p>
<p>व्याप्नुवत्याभिमुख्येन व्यत्यस्तं दर्शयेन् मुखम् ॥ इति ।</p>
<p>तस्मात् परमात्मैविद्या-योगाज् जीव इति प्राप्ते प्रतिविधत्ते—</p>
<p><strong>अत एव चोपमा सूर्यकादिवत् ॥</strong></p>
<p>यस्मात् परमात्मनोऽन्यो जीवोऽत एव सूर्यकादिवद् इति तस्योपमा श्रूयते । न ह्य् अभेदे बिम्ब-प्रतिबिम्ब-भावः । तथा सति वह्नि-च्छायया दाहः स्वङ्गाभासेन छेदश् च स्यात् । न च तस्मिन् सादृश्यं तस्य भेद-तन्त्रत्वात् । च-कारोऽन्यान् भेद-हेतून् समुच्चिनोति । तस्माज् जीव-विलक्षणः परमात्मेति ॥१८॥</p>
<p><strong>र्प्च्</strong> : ११.१८.३१, १०.५४.४४, ३.२८.४३।<sup id="fnref:39"><a href="#fn:39" class="footnote-ref" role="doc-noteref">39</a></sup></p>
<p>**ह्द्स् **: ११.११.६, ६.१६.४६</p>
<p><strong>॥ ३.२.१९ ॥</strong></p>
<p>नन्व् अस्तु तयोपमया जीव-परयोर् भेदः । किन्तु चिद्-आभासत्वं जीवस्य ततः प्राप्तम् । यथाम्बुनि सूर्यस्याभासः सूर्यक उच्यते, तथाविद्यायां परस्याभासो जीव इति । एतन् निरस्यति—</p>
<p><strong>अम्बुवद् अग्रहणात् तु न तथात्वम् ॥</strong></p>
<p>तुर् अवधारणे । षष्ठ्य्-अन्तात् सप्तम्य्-अन्ताद् वा वतिः । अम्बुवद् बिम्ब-विप्रकृष्टस्योपाधेर् अग्रहणान् न तथात्वम् । परमात्मनो विभुत्वेन तद्-विदूर-पदार्थ-प्रसिद्धेर् उपमेय-कोटेर् उपमान-कोटि-तुल्यत्वं नेत्य् अर्थः । बिम्ब-विदूरे जलाद्य्-उपाधौ परिच्छिन्नस्य सूर्यादेर् आभासो गृह्यते, नैवं परमात्मनः तस्यापरिच्छेदात् । अतो न तथात्वम् इति वा, परमात्मनः प्रतिबिम्बो जीवो न भवति । अलोहितम् अच्छायम् इति श्रुतेः । किन्तु तद्वच् चेतन एव सः—नित्यो नित्यानां चेतनश् चेतनानाम् इति तदापत्तिः । न चात्र शब्दोऽपि दृष्टान्तः वैधर्म्यात् । तस्माद् विष्णोः प्रतिबिम्बो नेति ॥१९॥</p>
<p><strong>र्प्च्</strong> :</p>
<p>**ह्द्स् **: ११.१.१४</p>
<p><strong>॥ ३.२.२० ॥</strong></p>
<p>अथ शास्त्रं सङ्गमयति—</p>
<p><strong>वृद्धि-ह्रास-भाक्त्वम् अन्तर्भावाद् उभय-सामञ्जस्याद् एवम् ॥</strong></p>
<p>प्रतिबिम्ब-शास्त्रेण मुख्यया वृत्त्या नायं दृष्टान्तः प्रयुज्यते, किन्तु गुण-वृत्त्यैव वृद्धि-ह्रास-भाक्त्वम् । साधर्म्यांशम् आश्रित्य उपलक्षणम् एतत् । कुतः ? अन्तर्भावात् । एतस्मिन्न् एवांशे शास्त्र-तात्पर्य-परिसमाप्तेर् इत्य् अर्थः । एवं सत्य् उभय-सामञ्जस्यात् । उपमानोपमेययोः सङ्गतेर् इत्य् अर्थः । अयं भावः—पूर्व-सूत्रे बिम्ब-प्रतिबिम्ब-भावस्य मुख्यस्य निरासात् किञ्चित् साधर्म्यम् आदाय प्रकृते तद्-भावः प्रकीर्त्यते । तच् चेत्थं बोध्यं—सूर्यो हि वृद्धि-भाक् जलाद्य्-उपाधि-धर्मैर् असम्पृक्तः स्वतन्त्रश् च तत्- प्रतिबिम्बाः सूर्यकास् तद्-ध्रास-भाजो जलाद्य्-उपाधि-धर्म-योजिनः परतन्त्राश् च भवन्त्य् एवं परमात्मा विभुः प्रकृटि-धर्मैर् असम्पृक्तः स्वन्तन्त्रश् च, तद्-अंशकाः जीवास् त्व् अणवः प्रकृति-धर्म-योगिनः पर-तन्त्राश् चेति । तस्माद् इयम् उपमा तद्-भिन्नत्व-तद्-अधीनत्व-तत्-सादृश्यैर् एव धर्मैः सिद्धा । न तूपाधि-प्रतिफलित-रूपाभासत्वेन धर्मेणेति । अत एव निरुपाधि-प्रतिबिम्बो जीव इत्य् आह पैङ्गि-श्रुतिः ।</p>
<blockquote>
<p>सोपाधिर् अनुपाधिश् च प्रतिबिम्बो द्विधेष्यते ।
जीव ईशस्यानुपाधिर् इन्द्रचापो यथा रवेः ॥ इति ॥२०॥</p>
</blockquote>
<p><strong>र्प्च्</strong> :</p>
<p>**ह्द्स् **: ३.७.११</p>
<p><strong>॥ ३.२.२१ ॥<br>
दर्शनाच् च ॥</strong></p>
<p>सिंहो देवदत्त इत्य् आदयः प्रयोगा विवक्षित-साधर्म्यांशम् आश्रित्य लोके प्रवृत्ता दृश्यन्ते । तस्माच् च गौण्यैव वृत्त्या शास्त्र-सङ्गतिर् इति भावः ॥२१॥</p>
<p><strong>र्प्च्</strong> :</p>
<p>**ह्द्स् **: ३.७.१६</p>
<p><strong>॥ ३.२.२२ ॥</strong></p>
<p>ननु नैतद् उपपद्यते परमात्मवच् चेतनो जीव इति, किन्तु तद्-आभास एव सः । बृहद्-आरण्यके द्वे वाव [बृ।आ।उ। २.३.१] इत्य् आदिना तद्-अन्य-वस्तु-मात्र-प्रतिषेधात् । तथा हि—द्वे वाव ब्रह्मणो रूपे मूर्तं चैवामूर्तं च इत्य् उपक्रम्य, द्वैराश्येन विभक्तानि पञ्च-भूतानि ब्रह्मणो रूपत्वेन परामृश्य, तस्य हैतस्य पुरुषस्य रूपं, यथा माहारजनं वासो यथा पाण्ड्व्-आविकं यथेन्द्रगोपो यथाऽअग्न्य्-अर्चिर् यथा पुण्डरीकं यथा सकृद्-विद्युत्तम् । सकृद् विद्युत्तेव ह वा अस्य श्रीर् भवति य एवं वेद [बृ।आ।उ। २.३.६] इत्य् अनेन पुनः पुरुष-शब्दोदितस्य तस्य माहारजनादीनि रूपाणि दर्शय्तिवेदम् आम्नायते—अथात आदेशो नेति नेति । न ह्य् एतस्माद् इति । नेत्य् अन्यत् परम् अस्ति । अथ नाम-धेयं सत्यस्य सत्यम् इति । प्राणा वै सत्यम् । तेषाम् एष सत्यम् इति । अस्यार्थः—अथ सप्रपञ्च-मूर्तामूर्तादि-रूप-निरूपणानन्तरं यस्मात् तत्-परिज्ञानान् निरतिशयं श्रेयो नास्ति, अतो नेति नेति इत्य् आदेशः । नेति नेतीत्य् उपदेश्यमानं ब्रह्मैव बोध्यम् इत्य् अर्थः । तत्र वासना-राशि-भूत-राश्योर् जड-चेतनयोर् वा तद्-अन्ययोः प्रतिषेधाय वीप्सा । आदेशार्थम् एवाह—न हीति । एतस्माद् ब्रह्मणोऽन्यन् न ह्य् अस्तीति नेतीत्य् उच्यते ।</p>
<p>ननु प्रपञ्चवद् ब्रह्मापि न स्यात् । नेत्य् आह—अन्यद् दृश्यात् प्रपञ्चाद् विलक्षणं परं स्वरूप्-भ्रमावधि-भूतं सन्-मात्रं ब्रह्म-स्वरूपम् अस्तीति । तथा च नेतीति ब्रह्मान्य-वस्तु-मात्र-निषेधात् तस्य भिन्नस् तद्वच् चेतनश् च जीव इति नोपयुक्ता भणितिर् इति तु ब्रह्मैवाविद्यायां प्रतिबिम्बितं जीव-रूपम् इति युज्यते । यत् तु जीव-परौ द्वाव् आत्मानौ भवतः तयोर् भेदे कारणम् अणुत्व-विभुत्वादि-धर्म-जातम् इत्य् उक्तं तत् किल घटाकाश-महाकाश-गतम् अल्पत्व-विभुत्वादिकम् इव तयोर् भेदाय नालं कल्पितत्वाद् इति चेत् तत्राह—</p>
<p><strong>प्रकृतैतावत्त्वं हि प्रतिषेधति ततो ब्रवीति च भूयः ॥</strong></p>
<p>न ह्य् एषा श्रुतिर् निर्विशेषम् एकम् एव ब्रह्मेति प्रतिपादयन्ती तद् अन्यद् वस्तु-मात्रं प्रतिषेधति । किं तर्हि रूप-विशिष्टं तद् ब्रुवन्टि प्रकृतैतावत्त्वं प्रतिषेधति । द्वे वाव [बृ।आ।उ २.४.१] इत्य् आदिना । यानि रूपाणि मूर्तामूर्तादीनि प्रकृतानि तैर् यद् ब्रह्मण एतावत्त्वम् इयत्ता तत् प्रत्याख्याति, न तु प्रकृतानि रूपाणीति । ततः प्रतिषेधानन्तरं भूयः प्रचुरं तस्य सत्य-नामादिकं रूपं ब्रवीति च । ततश् चायम् आदेश-वाक्यार्थः ।</p>
<p>अथ मूर्तादि-रूप-निरूपणानन्तरम् । यस्माद् अपरिमित-रूपं ब्रह्म, अतो नेति नेतीत्य् आदेशः । इति-शब्दस्य समाप्त्य्-अर्थकत्वात् । इति न पूर्वोक्त-मूर्तादि-लक्षणम् इयत्त्वावद् एव ब्रह्मणो रूपं नेत्य् अर्थः, किन्तु नेति स सत्य-नामादिकम् अनीयद् रूपम् अस्तीति । एतम् अर्थ्ं श्रुतिर् एव व्याचष्टे । न ह्य् एतस्माद् [बृ।आ।उ २.३.६] इत्य् आदिना ।</p>
<p>अस्यार्थः—एतस्मान् मूर्तादि-लक्षणाद् रूपात् परम् अन्यत् सत्य-नामादि-रूपम् इति इयद् एव न वाच्यम् । किं तर्हि ? नेति । तेन रूपान्तराणाम् उपलक्षणाद् अनियद् एव तद् वाच्यम् इत्य् अर्थः । तद् एव दिक्-प्रदर्शनार्थम् आह—अथ नाम-धेयम् इति, सत्यस्य सत्यम् इति । यन् नाम तच् च ब्रह्मणो रूपं ब्रवीति । तस्य निरुक्तिः प्राणो वै सत्यम् इति । प्राणाः प्राणिनः । रूपाण्य् अर विशेषाः । इह हि प्राकृताप्राकृतानन्त-विशेषण-वैशिष्ट्यं ब्रह्मणः प्रतिपाद्यते । न तु तद् अन्यत् वस्तु-मात्रं प्रतिषिध्यते । तत्र मूर्तामूर्तानि रूपाणि प्राकृतानि । माहारजनादीनि त्व् अप्राक्रियानीति बोध्यम् । प्राण-शब्दितानां जीवानां सत्य-शब्द-वाच्यत्वम् । खादिवत् स्वरूपान्यथाभावात्मक-परिणामाभावात् तेभ्योऽपि भाव्णोऽपि सत्यत्वं, तद्वज् ज्ञान-सङ्कोच-विकाशात्मकस्य परिणामस्य तस्मिन्न् अभावात् । तस्मान् नित्य-चैतन्यात्मको जीवस् तद्-विलक्षणोऽनन्त-कल्याण-गुण-गणः पूर्वात्मेत्य् उपपन्ना तस्मिन् भक्तिर् इति ।</p>
<p>इह रूप-मात्र-निषेधे श्रुत्य्-अभिमते सति माहारजनादि-सदृशं रूपम् अलोक-सिद्धं स्वयम् उपदिश्य पुनर् निषेध-कारिण्यास् तस्या उन्मत्त-प्रलपितापत्तिः । सूत्रकारोऽप्य् एतावत्त्वम् इति प्रयुञ्जानोऽसमीक्ष्य-कारितायै कल्प्यते । एतद्-रूपं प्रतिषेधतीत्य् एव सूत्रयेत् । तस्माद् यथोक्तम् एव साधीयः ॥२२॥</p>
<p><strong>र्प्च्</strong> : १०.२.२६, १०.१४.७, १०.८७.३७, ८.३.२४, ११.३.३६-३७, १२.६.२७, १०.३.२५</p>
<p>**ह्द्स् **: ५.८.२६-२७, १०.२.२६ (<em>सत्यस्य सत्यम्</em>)</p>
<blockquote>
<p><strong>&ndash;ओ)०(ओ&ndash;</strong></p>
</blockquote>
<h3 id="१०-अवयकतधकरणम">१०। अव्यक्ताधिकरणम्</h3>
<p><strong>॥ ३.२.२३ ॥</strong></p>
<p>अथ प्रत्यग्-रूपत्वं प्रतिपाद्यते । अन्यथा घटादिवत् सर्व-सौलभ्ये भक्तिस् तस्मिन् न स्यात् । तथा हि सच्-चिद्-आनन्द-रूपायेत्य् आदि श्रूयते । तत्र विग्रहात्मकं परं ब्रह्म ग्राह्यं प्रत्यग् वेति संशये सुरासुर-मनुष्य-प्रत्यक्षत्वात् ग्राह्यम् इति प्राप्ते—</p>
<blockquote>
</blockquote>
<p><strong>तद् अव्यक्तम् आह हि ॥</strong></p>
<p>तद् ब्रह्म स्वतो व्यक्तं प्रत्यग् एव हि यस्मात्—न सदृशे तिष्ठति रूपम् अस्य न चक्षुषा पश्यति कश्चनैनम् [क।उ। २.३.९] इति कठ-श्रुतिस् तथाह । अगृह्यो न हि गृह्यते [बृ।आ।उ ३.९.२६] इति श्रुत्य्-अन्तरं च । अव्यक्तोऽक्षर इत्य् उक्तस् तम् आहुः परमां गतिम् [गीता ८.२१] इति स्मृतिश् च ॥२३॥</p>
<p><strong>र्प्च्</strong> : ६.३.१६, १०.१०.३२</p>
<p><strong>ह्द्स्</strong> : ८.५.२५</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="११-सरधनधकरणम">११। संराधनाधिकरणम्</h3>
<p><strong>॥ ३.२.२४ ॥</strong></p>
<p>अथ प्रतीचोऽपि तस्य ज्ञान-भक्ति-लभ्यत्वं दर्शयति । सर्वथा दौर्लभ्ये नैराश्येन भक्तेर् अनुदयः । तथा हि श्रूयते कैवल्योपनिषदि—श्रद्धा-भक्ति-ध्यान-योगाद् अवैति इति । अत्र श्रद्धालुर् भक्तिमान् हरिं ध्यायन् प्राप्नोतीति प्रतीयते । इह मानसेन प्रत्यक्षेण ग्राह्यो हरिर् उत चक्षुर्-आदिना वेति वीक्षायां मनसैवेदम् आप्तत्वम्, मनसैवानुद्रष्टव्यम् इति सावधारणाद् बृहद्-आरण्यक-वाक्यात् मानसेनैव तेन ग्राह्य इति प्राप्ते—</p>
<p>**अपि संराधने प्रत्यक्षानुमानाभ्याम् ॥ **</p>
<p>अपिर् अत्र गर्हायाम् । गर्हितोऽयं पूर्व-पक्षः । संराधने सम्यग् भक्तौ सत्यां चाक्षुषादिना प्रत्यक्षेण ग्राह्योऽसौ भवति । कुतः ? श्रुति-स्मृतिभ्याम् इत्य् अर्थः ।</p>
<blockquote>
<p>पराञ्चि खानि व्यतृणत् स्वयम्भूस्
तस्मात् परां पश्यति नान्तरात्मन् ।
कश्चिद् धीरः प्रत्यग् आत्मानम् ऐक्षद्
आवृत्त-चक्षुर् अमृतत्वम् इच्छन् ॥ [क।उ। २.१.१] इति काठके ।
ज्ञान-प्रसादेन विशुद्ध-सत्त्वस्
ततस् तु तं पश्यते निष्कलं ध्यायमानः ॥ [मु।उ। ३.१.८] इति मुण्डाके च विद्वद्-भक्त-दृश्यत्व-श्रवणात् ।
नाहं वेदैर् न तपसा न दानेन न चेज्यया ।
शक्य एवं-विधो द्रष्टुं दृष्टवान् असि मां यथा ॥
भक्त्या त्व् अनन्यया शक्य अहम् एवं-विधोऽर्जुन ।
ज्ञातुं द्रष्टुं च तत्त्वेन प्रवेष्टुं च परन्तप ॥ [गीता ११.५३-५४] इत्य् आदि स्मरणाच् च ।</p>
</blockquote>
<p>तस्मात् सम्यग्-भक्त्या ग्राह्यः श्री-हरिर् इति सिद्धम् । चक्षुर्-आदीनि तु तया भावितानि । अतस् तैः स वेद्यः । एवं सति एव-कारोऽयोग-व्यवच्छेदी भवेत् ॥२४॥</p>
<p><strong>र्प्च्</strong> : गीता १८.६५-६६, १८.६१-६२, भा। ७.७.४३-४४, ३.२९.११-१२, भक्ति-रसायन १.३, गीता ११.५३-५४, भा। ११.१४.१९-२०, १०.८६.४६-४७, ३.९.११, ७.५.१८-१९, पद्या। _श्री-विष्णोः श्रवणे, _भा। १२.११.७, ९.४.४६-४९, गीता ४.१७-१८। _अनिच्छैव परं पदम् अक्रियैव परा पूजा । अचिन्तैव परं ध्यानं मौनम् एव परं तपः ॥ _(शङ्कर-धृतः)</p>
<p><strong>ह्द्स्</strong> : ३.९.११</p>
<p><strong>॥ ३.२.२५ ॥</strong><sup id="fnref:40"><a href="#fn:40" class="footnote-ref" role="doc-noteref">40</a></sup></p>
<p>**प्रकाशादिवच् चावैशेष्यात् ॥ **</p>
<p>नेत्य् अनुवर्तते । प्रकाशो वह्निः स यथा सूक्ष्म-रूपेणाव्यक्तः, स्थूल-रूपेण तु दृश्यते एवम् ईश्वर इति चेत्, न । कुतः ? अग्निवत् सौक्ष्म्य-स्थौल्य-विशेषाभावात्, अस्थूलम् अनण्व् अह्रस्वम् [बृ।आ।उ ३.८.८] इति श्रुतेः ।</p>
<blockquote>
<p>स्थूल-सूक्ष्म-विशेषोऽत्र न कश्चित् परमेश्वरे ।
सर्वत्रैव प्रकाशोऽसौ सर्व-रूपेष्व् अजो यतः ॥ इति स्मृतेश्<sup id="fnref:41"><a href="#fn:41" class="footnote-ref" role="doc-noteref">41</a></sup> च ॥२५॥</p>
</blockquote>
<p><strong>र्प्च्</strong> : १२.४.२९, ११.२८.३४-३५, ११.२०.२९-३०, ११.२५.२९-३५, ११.२.३४।</p>
<p><strong>ह्द्स्</strong> : ३.९.३</p>
<p><strong>॥ ३.२.२६ ॥</strong></p>
<p>ननु सम्यग् भक्त्या साक्षात्कृतिर् अनुपपन्ना । तद्वत्स्व् अपि तद्-अदर्शनाद् इत्य् आशङ्क्याह—</p>
<p><strong>प्रकाशश् च कर्मण्य् अभ्यासात् ॥</strong></p>
<p>शङ्का-च्छेदाय च-शब्दः । तद्-ध्यान-निर्मिते कर्मण्य् अर्चनादिकेऽभ्यासात् तत्-प्रकाशो भवेद् एव । ध्यान-निर्मथनाभ्यासाद् देवं पश्येन् निगूढवत् इति ब्रह्मोपनिषदि<sup id="fnref:42"><a href="#fn:42" class="footnote-ref" role="doc-noteref">42</a></sup> तथा दर्शनात् । अभ्यासेन स्नेहताम् आपद्यते । ततो दर्शनम् ।</p>
<blockquote>
<p>न तम् आराधयित्वापि कश्चिद् व्यक्तीकरिष्यति ।
नित्याव्यक्तो यतो देवः परमात्मआ सनातनः ॥ इति<sup id="fnref:43"><a href="#fn:43" class="footnote-ref" role="doc-noteref">43</a></sup> ।</p>
</blockquote>
<p>अत्र तु स्नेह-विहीनम् आराधनं बोद्यम् ॥२६॥</p>
<p><strong>र्प्च्</strong> : <em>पूर्व-सूत्रं द्रष्टव्यम्।</em></p>
<p><strong>ह्द्स्</strong> : ३.९.४</p>
<p><strong>॥ ३.२.२७ ॥</strong></p>
<p>ननु प्रत्यङ्ङ् ईश्वरस् तस्य पुनर् अभिव्यक्तिर् इति इदम् अभिधानं विरुद्धम् । साक्षात्कार-साधनोक्ति-वैयर्थ्यात् प्रत्यक्त्व-प्रहाणाच् चेत्, तत्राह—</p>
<p><strong>अतोऽनन्तेन तथा हि लिङ्गम् ॥</strong></p>
<p>अतः प्रत्य्क्त्वे ध्यातृ-गोचरत्वे च प्रमाण-लाभाद् अनन्तेनापरिच्छिन्नेन प्रतीचापि भगवता भक्ति-प्रसनेन स्व-भक्तेषु स्व-स्वरूपम् अभिव्यज्यते निजाचिन्त्य-कृपा-शक्ति-योगाद् इति स्वीकारणम् । इदं कुतः ? तत्राह—तथेति । विज्ञान-घन आनन्द-घनः सच्-चिद्-आनन्दैक-रसे भक्ति-योगे तिष्ठति [गो।ता।उ। २.७८] इत्य् अथर्व-श्रुति-लिङ्गाद् इत्य् अर्थः । कृपयैव भजत्सु व्यक्तिः ।</p>
<blockquote>
<p>नित्याव्यक्तोऽपि भगवान् ईक्षते निज-शक्तितः ।
ताम् ऋते परमात्मानं कः पश्येतामितं प्रभुम् ॥ इति स्मृतेः<sup id="fnref:44"><a href="#fn:44" class="footnote-ref" role="doc-noteref">44</a></sup> ।</p>
</blockquote>
<p>स्वयं चाप्य् एतद् व्यञ्जितम्—</p>
<blockquote>
<p>अव्यक्तं व्यक्तिम् आपन्नं मन्यन्ते माम् अबुद्धयः ।
परं भावम् अजानन्तो ममाव्ययम् अनुत्तमम् ॥ [गीता ७.२४] इति ।</p>
</blockquote>
<p>प्रेम्णा गोचरेऽपि प्रत्यक्त्वं न हीयते । तस्य स्वरूप-शक्ति-वृत्तित्वात् । प्रेम-विहीनेषु त्व् आभास-रूपेणैव व्यक्तिः । नाहं प्रकाशः सर्वस्य योग-माया-समावृतः [गीता ७.२५] इति तद्-उक्तेः । अत एव परमानन्दादि-रूपस्य तस्य दारुणत्वादिनावभासः । तथा च प्रेमेतर-करणाग्राह्यत्वम् एव प्रत्यक्त्वम् ॥२७॥</p>
<blockquote>
</blockquote>
<p><strong>र्प्च्</strong> :** **रा।ता।उ। १.७ (<em>चिन्मयस्याद्वितीयस्य निष्फलस्याशरीरिणः । उपासकानां कार्यार्थं ब्रह्मणो रूप-कल्पना ॥</em>), भा। ३.९.११, १०.८७.१४, १०.८७.४६, २.७.४०, ८.५.१८, ८.५.३९, १०.६.७, १०.६९.११-२०, १०.६९.४२, बृ।आ।उ। ५.१.१, भा। १०.१४.२८, ६.४.२८-२९, ८.५.३८।</p>
<p><strong>ह्द्स्</strong> : ३.९.५</p>
<h3 id="१२-अहकणडलधकरणम">१२। अहिकुण्डलाधिकरणम्</h3>
<p><strong>॥ ३.२.२८ ॥</strong></p>
<p>अथ स्वरूपाद् गुणनाम-भेदः प्रतिपाद्यते । भेदे हि तस्मात् तेषां गौण्यात् तद्-भक्तेर् अपि तत् स्यान् न चैवम् अस्ति तेषु तस्याः प्राधान्येनानुभवात् । विज्ञानम् आनन्दं ब्रह्म [बृ।आ।उ ३.९.२८], यः सर्वज्ञः सर्ववित् [मु।उ। १.१.९, २.२.७], आनन्दं ब्रह्मणो विद्वान् [तै।उ। २.२.९] इत्य् आदीनि वाक्यानि श्रूयन्ते । तत्र संशयः—भजनीयं ब्रह्म ज्ञानानन्दो ज्ञानानन्दि वेएति । द्विविध-वाक्य-दृष्टेर् अनिर्णयेन भाव्यम् इति प्राप्ते—</p>
<p><strong>उभय-व्यपदेशात् त्व् अहि-कुण्डलवत् ॥</strong></p>
<p>ज्ञानानन्द-स्वरूपस्य ब्रह्मणो ज्ञानानन्दो धर्मत्वेन मन्तव्यः अहि-कुण्डलवत् । कुण्डलात्मनोऽप्य् अहेर् यथा कुण्डलं विशेषणत्वेन मन्यते तद्वत् । कुत एतत् तत्राह उभयेति । उक्त-श्रुतिषूभयाभिधानाद् इत्य् अर्थः । तु-शब्देन श्रुत्य्-एक-गम्यता दर्शिता । अविचिन्त्यत्वाद् इत्थं भाति । न च द्विविध-वाक्योपलम्भात् पाक्षिकं स्वरूपं, न वा स्वगत-भेदवद् इति ॥२८॥</p>
<p><strong>र्प्च्</strong> : २.१.३९, ४.९.१६, १०.३.१४, १.५.२०, ११.२.३९, २.३.१०।</p>
<p><strong>ह्द्स्</strong> : ४.११.३०, ३.२.१२</p>
<p><strong>॥ ३.२.२९ ॥<br>
प्रकाशाश्रयवद् वा तेजस्त्वात् ॥</strong></p>
<p>ब्रह्मणस् तेजस्त्वाच् चैतन्य-स्वरूपत्वात् प्रकाशाश्रयवद् वा तस्य निर्णयः स्यात् । प्रकाशात्मा रविर् यथा प्रकाशाश्रयो भवत्य् एवं ज्ञानात्मा हरिर् ज्ञानाश्रय इत्य् अर्थः । अविद्या-विरोधि तिमिर-विरोधि च वस्तु तेजः कथ्यते ॥२९॥</p>
<p><strong>र्प्च्</strong> : गीता ९.४-५, ७.९.२९, ८.३.३, ८.३.२३-२४, ६.४.२३, ६.९.३९।</p>
<p><strong>ह्द्स्</strong> : १०.३.२४</p>
<p><strong>॥ ३.२.३० ॥<br>
पूर्ववद् वा ॥</strong></p>
<p>यथा पूर्वः काल इत्य् एक एवावच्छेद्योऽवच्छेदकश् च प्रतीयते तद्वज् ज्ञानानन्दोऽर्थो धर्मो धर्मी च प्रत्येतव्यः आनन्देन त्व् अभिन्नेन व्यवहारः प्रकाशवत् । पूर्ववद् वा यथा कालः स्वावच्छेदकतां व्रजेद् इति यथोत्तरं दृष्टान्ताः सूक्ष्माः ॥३०॥</p>
<p><strong>र्प्च्</strong> : १०.१४.५६-५७, ब्रह्म-पुराण (<em>आनन्देन त्वद्-अभिन्नेन व्यवहारः प्रकाशवत् । पूर्ववत् वा यथा-कालः स्वावच्छेदकतां व्रजेत् ॥</em>)</p>
<p><strong>ह्द्स्</strong> : १०.३.१३</p>
<p><strong>॥ ३.२.३१ ॥<br>
प्रतिषेधाच् च ॥</strong></p>
<p>चोऽवधारणे ।</p>
<blockquote>
<p>मनसैवेदम् आप्तव्यं नेह नानाऽस्ति किञ्चन ।
मृत्योः स मृत्युं गच्छति य इह नानेव पश्यति ॥ [क।उ। २.१.११]
यथोदकं दुर्गे वृष्टं पर्वतेषु विधावति ।
एवं धर्मान् पृथक् पश्यंस् तान् एवानुविधावति ॥ [क।उ। २.१.१४] इति कठ-श्रुतौ ।
निर्दोष-पूर्ण-गुण-विग्रह आत्म-तन्त्रो
निश्चेतनात्मक-शरीर-गुणैश् च हीनः ।
आनन्द-मात्र-कर-पाद-मुखोदरादिः
सर्वत्र च स्व-गत-भेद-विवर्जितात्मा ॥ इत्य् आदि स्मृतौ च ।</p>
</blockquote>
<p>गुण-गुणि-भेद-निषेधात् स्वरूपात् गुणा न भिद्यन्ते । अत एव ज्ञानादीनां धर्माणां भगवच्-छब्द-वाच्यता स्मर्यते—</p>
<blockquote>
<p>ज्ञान-शक्ति-बलैश्वर्य-वीर्य-तेजांस्य् अशेषतः ।
भगवच्-छब्द-वाच्यानि विना हेयैर् गुणादिभिः ॥ इति ।</p>
</blockquote>
<p>तथा चैकस्यैव द्वेधा भणितिर् अम्बु-वीचिवत् विशेषाद् भवति । एवं रसावस्थस्य तस्य रसानन्दश् च स्वोल्लास-वपुर् अभ्युपेयः । नित्यश् चैषः कर्म-नित्यत्व-विनिर्णयात् । विशेषस् तु भेद-प्रतिनिधिर् भेदाभावेऽपि भेद-कार्यस्य धर्म-धर्मि-भावादेर् व्यवहारस्य निर्वर्तकः । अन्यथा सत्ता सती कालः सर्वदास्ति, देशः सर्वत्रेत्य् आद्य् अबाधित-व्यवहारानुपपत्तिः । न च सत्ता सतीत्य् आदि बुद्धिर् भ्रमः, सन् घटः इत्य् आदिवद् अबाधात् । न चारोपः सिंहो देवदत्तो नेतिवत् । सत्ता सती नेति कदाप्य् अव्यवहारात् । न च सत्ताद्य्-अन्तराभावेऽपि स्वभावाद् एव तद्-व्यवहारः । तस्यैवात्र तच्-छब्देनोक्तेः । तत्-सिद्धस् त्व् अर्थापत्तेर् यथोदकम् इति वाक्य-बलाच् च बोध्या । इह भगवद्-गुणान् अभिधाय तद्-भेदः प्रतिषिध्यते । न हि भेद-प्रतिनिधेस् तस्याप्य् अभावे गुण-गुणि-भावो गुण-बहुत्वे युज्येत । स च वस्त्व्-अभिन्नः स्व-निर्वाहकश् चेति नानवस्था । तथात्वं तु तस्य धर्मि-ग्राहक-मान-सिद्धम् ॥३१॥</p>
<p><strong>र्प्च्</strong> :** **१०.८७.३७।</p>
<p><strong>ह्द्स्</strong> : १०.२७.४, १०.२७.११</p>
<p>&ndash;ओ)०(ओ&ndash;</p>
<h3 id="१३-परधकरणम">१३। पराधिकरणम्</h3>
<p><strong>॥ ३.२.३२ ॥</strong></p>
<p>इदानीं परानन्दादित्वं श्री-हरेर् निरूप्यते । जीवानन्दादि-साम्ये तत्र भक्ते अनुदयः । तथा हि धर्म-बोधकानि वाक्यानि विषयः । ब्राह्म्यम् आनन्दादि जैवानन्दादेर् विलक्षणं न वेति सन्देहे लौकिकानन्दादि-पद-वाच्यत्वाद् अविलक्षणं तत् । न हि घट-पद-वाच्यं घट-विलक्षणं स्याद् इति प्राप्ते—</p>
<p><strong>परम् अतः सेतून्मान-सम्बन्ध-भेद-व्यपदेशेभ्यः ॥</strong></p>
<p>अतो जैवानन्दादेर् ब्रह्मानन्दादि परं जात्या परिमाणेन चोत्कृष्टम् । कुतः ? सेत्व् इत्य् आदेः । एष सेतुर् विधृतिर् [छा।उ। ८.४.१], य एष आनन्दः परस्य इति सेतुत्वस्य व्यपदेशात् । यतो वाचो निवर्तन्ते [तै।उ। २.८] इत्य् उन्मानस्य, एतस्यैवानन्दस्यान्यानि भूतानि मात्राम् उपजीवन्ति [बृ।आ।उ ४.३.३२] इति सम्बन्धस्य ।</p>
<blockquote>
<p>अन्यज् ज्ञानं तु जीवानाम् अन्यज् ज्ञानं परस्य च ।
नित्यानन्दाव्ययं पूर्णं परं ज्ञानं विधीयते ॥ इति भेदस्य च ।</p>
</blockquote>
<p>न हि सेतुत्वादिकं लौकिकानन्दादाव् अस्ति ॥३२॥</p>
<p><strong>र्प्च्</strong> : ४.२.३०, १०.३.२१, ११.१४.१५, ९.४.४६।</p>
<p><strong>ह्द्स्</strong> : १०.१४.२३</p>
<p><strong>॥ ३.२.३३ ॥</strong></p>
<p>ननु घट-पद-वाच्यं घट-विलक्षणं नेत्य् उक्तं, तत्राह—</p>
<p>**सामान्यात् तु ॥ **</p>
<p>तु-शब्दः शाङ्का-च्छेदाय । यथैक एव घट-शब्दो नाना-विधेषु घटेषु घटत्व-सामान्यम् आदाय वर्तते तथानन्दादि-शब्दोऽप्य् आनन्दत्वादि-सामान्यम् आदाय लौकिकालौकिकेष्व् आनन्दादिष्व् इति नैतावता व्यक्ति-सादृश्यं सर्वथा । अत एव,</p>
<blockquote>
<p>पर-ज्ञान-मयोऽसद्भिर् नाम-जात्यादिभिर् विभुः ।
न योगवान् न युक्तोऽभून् नैव पार्थिव योक्ष्यति ॥</p>
</blockquote>
<p>इति जीव-ज्ञानात् परं यज् ज्ञानं तन्-मय इत्य् उक्तम् ॥३३॥</p>
<p><strong>र्प्च्</strong> : ४.२.३०।</p>
<p><strong>ह्द्स्</strong> : १०.८७.३५, १०.४७.१८</p>
<p><strong>॥ ३.२.३४ ॥</strong></p>
<p>ननु जीव-जडात्मकात् प्रपञ्चाद् विलक्षणं चेद् धर्मि-भूतं ब्रह्म तर्हि सर्वं खल्व् इदं ब्रह्म तज्जलान् इति शान्त उपासीत [छा।उ। ३.१४.१] इत्य् उपदेशः कथं सङ्गच्छते ? तत्राह—</p>
<p><strong>बुद्ध्य्-अर्थः पादवत् ॥</strong></p>
<p>सोऽयम् उपदेशो बुद्ध्य्-अर्थः । सर्वत्र तदीयत्व-ज्ञानार्थः पादवत् । पादोऽस्य विश्वा भूतानि [ऋ।वे। १०.९०.३] इत्य् अत्र यथा विश्वस्य भगवत्-पादत्वोपदेशस् तद्वत् । एवं हि द्वेष-निहीनं मनस् तत्-प्रवणं भवति । न चैवं राग-प्राप्तिर् निहीनत्व-बुद्धेर् बाधकत्वात् ॥३४॥</p>
<p><strong>र्प्च्</strong> : २.२.१३-१४, ३.२८.२०-३५</p>
<p><strong>ह्द्स्</strong> : १.६.१९</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१४-सथन-वशषधकरणम">१४। स्थान-विशेषाधिकरणम्</h3>
<p><strong>॥ ३.२.३५ ॥</strong></p>
<p>अथ भक्ति-वैचित्र्याय भजनीयस्य श्री-हरेर् भान-वैचित्र्यं निरूप्यते । इतरथा भकि-वैचित्र्यानुपपत्तिः । भान-वैचित्र्यं तु स्थानानादित्वाद् अनादि-सिद्धम् । एकोऽपि सन् बहुधा यो विभाति इत्य् आदि श्रुतिम् आश्रित्य न स्थानतोऽपीत्य् आदि नाना-स्थानेषु स्थानी-भूतम् एकं ब्रह्म प्रकाशत इत्य् उक्तम् । अथ तेषु तत्-प्रकाशस्य तारतम्यं स्यान् न वेति वीक्षायां वस्त्व्-ऐक्यात् समान-शब्द-बुद्धि-बोध्यत्वाच् च न, इति प्राप्ते—</p>
<p>**स्थान-विशेषात् प्रकाशादिवत् ॥ **</p>
<p>यद्यप्य् एकम् एव ब्रह्म-स्वरूपं तथापि तत्-प्राकाट्य-स्थानानां तेषां धाम्नां भक्तानां च विशेषाद् ऐश्वर्य-माधुर्य-कृताच् छान्ति-दास्य-सख्यादि-कृताच् च तारतम्यात् तत्-प्राकट्यम् अपि तारतम्य-भाक् स्यात् प्रकाशादिवत् । यथा प्रकाशो द्वैपः स्फाटिकेषु कौरुबिन्देषु च मन्दिरेषु चाक्चिक्यारुण्याभ्यां तारतम्य-भाक्, यथा चैक-विधोऽपि शब्दः कम्बु-मृदङ्ग-वंश-प्रभृतिषु मन्द्रत्व-मधुरत्वादि-विशेष-भाक् तद्वद् इत्य् अर्थः । अयं भावः—यस्मिन् स्थाने भगवतः पारमैश्वर्याविष्कारस् तत्र तस्य भक्तिर् विधिना प्रवर्तते तया तीव्रः प्रकाशः स्फाटिक-निकेत-दीपवत् यत्र सत्य् अपि पारमैश्वर्ये माधुर्याविष्कारस् तत्र खलु रुच्या प्रवर्तते, तया मधुरः प्रकाशः कौरुबिन्द-निकेत-दीपवद् इति धाम्नां तच्-चिन्तकानां भक्तेश् च द्वैविध्यं साधितम् ॥३५॥</p>
<p><strong>र्प्च्</strong> : ६.४.२८, ८.३.८, ३.२४.३०।</p>
<p><strong>ह्द्स्</strong> : ३.२४.३१, १०.४८.२०</p>
<p><strong>॥ ३.२.३६ ॥<br>
उपपत्तेश् च ॥</strong></p>
<p>एवं सति यथा क्रतुर् इत्य् आदि वाक्यम् उपपद्यए नान्यथा । तथा चैकस्य भाव-तारतम्यं स्थान-तारतम्याद् युक्तम् ॥३६॥</p>
<p><strong>र्प्च्</strong> : २.७.४१, ३.२.२६, १०.१४.२८।</p>
<p><strong>ह्द्स्</strong> : १०.१४.२</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१५-अनय-परतषधधकरणम">१५। अन्य-प्रतिषेधाधिकरणम्</h3>
<p><strong>॥ ३.२.३७ ॥</strong></p>
<p>अथ भगवतः सर्व-परत्वम् उच्यते । ततोऽन्यस्य परत्वे तत्र भक्तिर् नोद्भवेत् । तथा हि श्वेताश्वतरैर् वेदाहम् एतम् [श्वे।उ। ३.८] इत्य् आदिना सर्वतो वरिष्ठं ब्रह्म-रूपं निरूप्य ततो यद् उत्तरतरम् इत्य् आदिना तस्माद् अपि परं वस्त्व् अस्तीति दर्शितम् । तत्र संशयः—उपास्याद् ब्रह्मणः परं वस्त्व् अस्ति न वेति । शब्द-स्वारास्याद् अस्तीति प्राप्ते—</p>
<p>**तथान्य-प्रतिषेधात् ॥ **</p>
<p>यथा ब्रह्मैव सर्वस्माच् छ्रेष्ठं न ततोऽन्यत् किञ्चित् । कुतः ? अन्येति ।</p>
<blockquote>
<p>यस्मात् परं नापरम् अस्ति किञ्चिद्
यस्मान् नाणीयो न ज्यायोऽस्ति कश्चित् [श्वे।उ। ३.९] इति ।</p>
</blockquote>
<p>तैर् एव तद् अन्यस्य श्रेष्ठस्य निराकरणात् । अयम् अर्थः—</p>
<blockquote>
<p>वेदाहम् एतं पुरुषं महान्तम्
आदित्य-वर्णं तमसः परस्तात् ।
तम् एव विदित्वातिमृत्युम् एति
नान्यः पन्था विद्यतेऽयनाय ॥ [श्वे।उ। ३.८]</p>
</blockquote>
<p>इति महा-पुरुष-ज्ञानम् अमृतस्य पन्थास् ततो नान्योऽस्तीत्य् उपदिश्य तत्-प्रतिपादनाय यस्मात् परं नापरम् अस्तीत्य् आदिना तस्यैव परतरत्वं तद्-अन्यस्य तद् असम्भवं चोपपाद्य,</p>
<blockquote>
<p>ततो यद् उत्तरतरं तद् अरूपम् अनामयम् ।
य एतद् विदुर् अमृतास् ते भवन्ति अथेतरे दुःखम् एवापि यन्ति ॥ [श्वे।उ। ३.१०]</p>
</blockquote>
<p>इति प्राग् उक्तम् एव निगमयन्ति, न तु ततोऽपि श्रेष्ठं वस्त्व् अस्तीति वदन्ति । तथा सति तेषां मृषाभासितापत्तेः । एवं च स्वयम् आह—मत्तः परतरं नान्यत् किञ्चिद् अस्ति धनञ्जय [गीता ७.७] इति ॥३७॥</p>
<p><strong>र्प्च्</strong> : १०.१४.१२, १०.१४.२२, १०.८७.३७, ११.१६.११, १०.१६.३९, १०.३.१७, ११.१४.१५, ९.४.४६, ११.१४.१५।</p>
<p><strong>ह्द्स्</strong> : १०.८७.१५, २.९.३२</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१६-सरव-गततवधकरणम">१६। सर्व-गतत्वाधिकरणम्</h3>
<p><strong>॥ ३.२.३८ ॥</strong></p>
<p>अथोपास्य-सान्निध्यं वक्तुं तस्य व्याप्तिर् निरूप्यते । अन्यथा सन्निहिते तस्मिन्न् अनुत्साहाद् भक्तेः शैथिल्यं स्यात् । एको वशी सर्वगः कृष्ण ईड्यः [गो।ता।उ। १.१९] इत्य् अदि श्रूयते । तत्र ध्येयो हरिः परिच्छिन्नो व्यापको वेति संशये मध्यमाकारतयानुभवात् प्रपञ्चान्यस्य तस्य तद्-व्यावृत्तत्वावश्यम्-भावाच् च परिच्छिन्न इति प्राप्ते—</p>
<p>**अनेन सर्व-गतत्वम् आयाम-शब्दादिभ्यः ॥ **</p>
<p>अनेन परेण पुंसा मधमाकारेणापि सर्वगतत्वम् अवाप्तम् । मध्यमाकार एव सर्व-व्यापीति । कुतः ? आयामेति । आयाम-शब्दो व्याप्ति-वाची । आदि-शब्दाद् अविचिन्त्यत्व-धर्म-योगस् तद्-बोधिका युक्तिश् च । तत्र एको वशी सर्वगः कृष्ण ईड्यः [गो।ता।उ। १.१९] इत्य् उत्तर-वाक्यात्,</p>
<blockquote>
<p>यच् च किञ्चित् जगत् सर्वं दृश्यते श्रूयतेऽपि वा ।
अन्तर् बहिश् च तत् सर्वं व्याप्य नारायणः स्थितः ॥</p>
</blockquote>
<p>इति तैत्तिरीय-वाक्याच्<sup id="fnref:45"><a href="#fn:45" class="footnote-ref" role="doc-noteref">45</a></sup> च मध्यमस्यैव विभुत्वम् । मध्यमाकारस्यैव मम सर्वस्मात् परस्य सर्व-व्यापित्वम् अचिन्त्यैश्वर्य-शक्ति-योगाद् इति स्वयम् उक्तम् ।</p>
<blockquote>
<p>मया ततम् इदं सर्वं जगद् अव्यक्त-मूर्तिना ।
मत्-स्थानि सर्व-भूतानि न चाहं तेष्व् अवस्थितः ।
न च मत्-स्थानि भूतानि पश्य मे योगम् ऐश्वरम् । [गीता ९.४-५] इति ।</p>
</blockquote>
<p>न च प्रपञ्चान्यस्य तत्-प्रदेश-वृत्तेः परिच्छेदः । बहिर् अन्तश् च व्याप्ति-श्रुतेः । अतस् तिलेषु तैल्ं दधिनीव सर्पिर् इति निदर्शितम् । तस्माद् उपास्यो हरिः सर्वग इति सिद्धम् । निरूपितं चेत्थं दामोदर-चरिते । तादृशस्यापि तथात्वे युक्तिश् च पुराभिहिता । अर्भकौकस्त्वाद् इत्य् अस्य व्याख्याने ॥३८॥</p>
<p><strong>र्प्च्</strong> : १०.१.७, १०.७.३५-३६, १०.९.१३-१४, १०.४७.२९, १०.८७.४२।</p>
<p><strong>ह्द्स्</strong> : १०.१४.५५-५६</p>
<p>&ndash;ओ)०(ओ&ndash;</p>
<h3 id="१७-फलधकरणम">१७। फलाधिकरणम्</h3>
<p><strong>॥ ३.२.३९ ॥</strong></p>
<p>अथ सर्व-फलदत्वं तस्योच्यते । इतरथा-दातरि किञ्चिद् दातरि वा तस्मिन् कार्पण्याद् उपस्फुरणेन भक्तेर् अनुदयः स्यात् । तथा हि, पुण्येन पुण्यं लोकं नयति [प्र।उ। ३.७] इति श्रुतं बृहद्-आरण्यके । तत्र स्वर्गादि-फलं योगादेः परेशाद् वेति वीक्षायाम् अन्वय-व्यतिरेक-सिद्धे यागादेर् एव तत् फलम् इति प्राप्ते—</p>
<p><strong>फलम् अत उपपत्तेः ॥</strong></p>
<p>स्वर्गादि-रूपं यागादि-फलम् अतः परेशाद् एव । कुतः ? उपपत्तेः । तस्यैव नित्यस्य सर्वज्ञस्य सर्व-शक्तेः महोदरस्य यागादिनाराधितस्य कालान्तरित-तत्-तत्-फल-प्रदत्वम् उपपद्यते । न तु जडस्य क्षण-ध्वंसिनः कर्मण इत्य् अर्थः ॥३९॥</p>
<p><strong>र्प्च्</strong> : १०.६.३९, ८.३.१९, ७.९.२६, ३.१३.४८, १०.८०.८, ६.१६.३०, १०.४८.२२, १०.६०.३७, ११.१५.३५।</p>
<p><strong>ह्द्स्</strong> : २.३.१०, २.४.१७</p>
<p><strong>॥ ३.२.४० ॥</strong></p>
<p>अत्र प्रमाणम् आह—</p>
<p><strong>श्रुतत्वाच् च ॥</strong></p>
<p>विज्ञानम् आनन्दं ब्रह्म रातिर् दातुः परायणम् [बृ।आ।उ ३.९.२८], स वा एष महान् अज आत्मा अन्नादो वसुदानः [बृ।आ।उ ४.४.२४] इति तत्रैवाभ्युदय-फल-प्रदत्वं श्रूयते । दातुर् यजमानस्य । रातिः फल-प्रदम् ॥४०॥</p>
<p><strong>र्प्च्</strong> : &mdash;</p>
<p><strong>ह्द्स्</strong> : ८.२३.१५, ८.२३.१९, ३.२.३३ (<em>अहो बकीयम्</em>)</p>
<p><strong>॥ ३.२.४१ ॥</strong></p>
<p>मतान्तरम् आह—</p>
<p>**धर्मं जैमिनिर् अत एव ॥ **</p>
<p>अतः परेशाद् एव धर्मं जैमिनिर् मन्यते । यस्मात् फलं तत्-कर्मैवेश्वराद् भवति, एष एव साधु कर्म कारयति [कौ।उ। ३.८] इत्य् आदि श्रुतेः । तथा चान्वय-व्यतिरेकाभ्यां कर्मण एव फलार्पकत्वे सिद्धे न तद् ईश्वरस्य स्वीकार्यम् । तस्य कर्म-जनकत्वेनोपक्षीण-व्यापारत्वात् ।</p>
<p>ननु कर्मणः क्षण-विनाशिनः कालान्तर-भावि-फलानुपपत्तिः । अभावाद् भावोत्पत्त्य्-असम्भवाद् इति चेत्, न । विनश्यद् अपि कर्म स्व-कालम् एवापूर्वम् उत्पाद्य विनश्यति । तद् अपूर्वं कालान्तरे कर्मानुरूपं फलं पुरुषाय भोक्त्रे दास्यतीति कर्मैव फल-प्रदम् इति ॥४१॥</p>
<p><strong>र्प्च्</strong> : ११.१०.१४-१५, ११.१०.३३।</p>
<p><strong>ह्द्स्</strong> : १०.२४.१४-१५</p>
<p><strong>॥ ३.२.४२ ॥</strong></p>
<p>स्व-मतम् आह—</p>
<p>**पूर्वं तु बादरायणो हेतु-व्यपदेशात् ॥ **</p>
<p>शाङ्का-च्छेदाय तु-शब्दः । पूर्वोक्तं परेशम् एव भगवान् बादरायणः फल-प्रदं मन्यते । कुतः ? हेत्व् इति । पुण्येन पुण्यं लोकं नयति, पापेन पापम् इति तस्यैव फल-हेतुत्व-व्यपदेशाद् इत्य् अर्थः । कर्मणः करणत्वेनोपक्षयाच् च । कर्म-सत्तापि ब्रह्मायत्ता इत्य् उक्तम् । द्रव्यं कर्म च कालश् च इत्य् आदौ । तेन ब्रह्मैव कर्म-प्रवर्तकं सिद्धम् । यत् तु विनश्यद् अपि कर्मेत्य् आदि समाहितं तन् मन्दम् । काष्ठ-लोष्ट्रवद् अचेतनस्यादृष्टस्य तत्राक्षमत्वात् तस्याश्रवणाच् च ।</p>
<p>ननु यज्ञस्य देवार्चनत्वात् तद्-अर्चितानां देवतानां फलार्पकत्वम् अस्त्व् इति चेत्, उच्यते—पर-देवतया प्रयोज्यास् तास् तद् अर्पयन्तीति स्वीकार्यम् अन्तर्यामि-ब्राह्मणात् । अतः सैव तद्-अर्पिका । एवम् एवाह भगवान् पुण्डरीकाक्षः—</p>
<blockquote>
<p>यो यो यां यां तनुं भक्तः श्रद्धयार्चितुम् इच्छति ।
तस्य तस्याचलां श्रद्धां ताम् एव विदधाम्य् अहम् ॥
स तया श्रद्धया युक्तस् तस्या राधनम् ईहते ।
लभते च ततः कामान् मयैव विहितान् हि तान् ॥ [गीता ७.२१-२२] इति ।</p>
</blockquote>
<p>एवं च यागादिभिर् आराधितोऽभ्युदय-फलं ददातीत्य् उक्तम् । भक्त्या तोषितस् तु स्व-पर्यन्तं सर्वम् इति वक्ष्यति पुरुषार्थोऽतः शब्दाद् इति । तद् इत्थं जन्म-मरणादि-दृश्सर्वालयत्व-रूप-प्रपञ्च-दोषोक्त्या निखिल-निर्दोष-कीर्तनेन च निखिल-नियामकत्व-विशुद्ध-चिद्-विग्रहत्वादि-परमात्म-गुण-गण-निरूपणेन च ब्रह्म-तृष्णैव तद्-इतर-वितृष्णा-पूर्विका तत्-प्राप्ति-हेतुर् इति पादाभ्यां दर्शितं भवति ॥४२॥</p>
<p><strong>र्प्च्</strong> : गीता ७.२२, ३.९.८, ३.२५.३९, ४.११.२, ५.१.१४, १०.८७.२४, ३.२९.३३, ८.३.२६, ७.९.४७, ११.१०.३३, २.५.१४, २.१०.१२।</p>
<p><strong>ह्द्स्</strong> : २.६.१४, ३.१०.१२, १०.४७.२६</p>
<blockquote>
<p>&ndash;ओ)०(ओ&ndash;</p>
</blockquote>
<p>॥ इति गोविन्द-भाष्ये तृतीयाध्यायस्य द्वितीयः पादः ॥</p>
<p>॥ ३.१ ॥</p>
<p>(३.३)</p>
<h2 id="ततयऽधयय-ततय-पद">तृतीयोऽध्यायः तृतीयः पादः</h2>
<p>परया निरस्य मायां गुण-कर्मादीनि यो भजति नित्यम् ।</p>
<p>देवश् चैतन्य-तनुर् मनसि ममासौ परिस्फुरतु कृष्णः ॥</p>
<h3 id="१-सरव-वदनत-परतययधकरणम">१। सर्व-वेदान्त-प्रत्ययाधिकरणम्</h3>
<p><strong>॥ ३.३.१ ॥</strong></p>
<p>भगवद्-गुणोपासनास्मिन् पादे प्रदर्श्यते । इयम् अत्र प्रक्रिया । स्वयंरूपे पर-ब्रह्मणि पुरुषोत्तमे अनादि-सिद्धानि विचित्राणि रूपाणि वैदूर्य-मणाव् इव नित्याविर्भूतानि विभान्ति । तत्-तद्-रूप-विशिष्टोऽसौ निर्विशेष-शुद्धि-पूर्ति-भाग् इति विज्ञाय तेष्व् एकतमेन निजाभीष्टेन रूपेण विशिष्टो येनोपास्यते तेन तद्-अन्यतमेन रूपेण विशिष्टे तस्मिन् पठिता गुणः स्वोपास्ये पठिताश् चेद् उपसंहार्या एव । येन तु मनः-प्रभृतीनि विभूति-रूपाणि ब्रमेत्य् उपास्यन्ते तेन शाखान्तरस्थाश् च तत्-तद्-उपासन-प्रकरण-पठिता एवोपसंहार्या नेतरे तद्-रूपम् अधिकृत्य तेषां पाठात् । अपरे त्व् एवम् आहुः—इदम् एव पारम्योपेतं ब्रह्म-स्थितांस् तत्-तद्-भावान् अभिनेतृ-दिव्य-नटवत् प्रकाश्य तत्-तन्-नाम-भाक् तत्-तद्-धामावच्छेद एव तत्-तद्-गुण-कर्माण्याविष्कारोतीत्य् एकत्र श्रुतानाम् अन्यत्रोपसंहारः सम्भवतीति ।</p>
<p>नन्व् एकस्मिन् प्रकाशे श्रुता गुणाअ अन्यस्मिंश् चिन्त्याः स्युर् एकस्यैव तथा तथाभावेन प्राकट्यात् । ननु माधुर्यैश्वर्य-भोग-शान्ति-तपः-क्रौर्यादीनां मिथो विरोधात् वंश-शाङ्खारि-शर-चापादेर् मीनादौ शृङ्ग-पुच्छ-सटा-दंष्ट्रादेश् च नृलिङ्गे विभावने,</p>
<blockquote>
<p>योऽन्यथा सन्तम् आत्मानम् अन्यथा प्रतिपद्यते ।
किं तेन न कृतं पापं चौरेणात्मापहारिणा ॥ [म।भा। १.६८.२६]</p>
</blockquote>
<p>इति स्मृति-व्याकोपाद् विद्वद्-अनुभव्णनुपलम्भाच् च नोपसंहारो युक्त इति चेत् अत्रोच्यते । गुणानाम् उपसंहार्यत्वम् उपासनायाम् उपादेयत्वम् । एकस्मिन्न् उपासने पठितानाम् अन्यस्मिन्न् अपठितानां तेषां तत्र चिन्तनं सत्त्वेन धी-मात्रं वा । आद्यं स्व-निष्ठानाम् अन्तिमं त्व् एकान्तिकानाम् इति यावत् । परस्मिन् पादे स्व-निष्ठादयस् त्रिविधा विद्याधिकारिणो दर्शयिष्यन्ते । तेषु प्रायेणाधिकृताः स्वनिष्ठाः सर्वेषु रूपेषु समप्रीतयः । ते हि सर्वत्र सर्वान् गुणान् उपसंहरन्ति । न चैकस्मिन्न् अनेक-विरुद्ध-गुण-चिन्तनम् असमञ्जसम् । समय-भेदेन वैदूर्य-मणाव् इवैकत्र तस्मिन् रूप-भेदानां ग्रहीतुं शक्यत्वात् । परिनिष्ठिता निरपेक्षाश् चोभयेऽप्य् एकान्तिनो विषम-प्रीतयः । ते हि स्वेष्ट-रूपाभिव्यक्तान् एव गुणान् विचिन्तयन्ति पश्यन्ति च । तद्-अन्य-रूपाभिव्यक्तांस् तेभ्योऽन्यांस् तु तस्मिन् सत्त्वेन ज्ञातान् अपि न चिन्तयन्ति न च पश्यन्ति । तेषां तत्रानाभिव्यक्तेर् अनभीष्टत्वाच् चेति पराधिकरणे व्यक्तीभविष्यति । योऽन्यथेति तु चिन्-मात्र-वादि-क्षेपकम् ।</p>
<p>किं च, तस्मिन् यद् अन्तस् तद् अन्वेष्टव्यम् [छा।उ। ८.१.६] इति ब्रह्म-गुणानां मुमुक्षु-मृग्यत्वाभिधानात्, आनन्दो ब्रह्मणो विद्वान् न बिभेति कुतश्चन [तै।उ। २.४.१] इति गुण-वेदिनोऽभय-फलोक्तेश् च सगुणे ब्रह्मणि शास्त्र-तात्पर्यम् । आनुवादिका व्यवहारिकाश् च गुणा इति तु कल्पनैव । मानान्तराप्राप्तानाम् अनुवादासम्भवात् व्यवहारिक-पदादर्शनाच् च । वाचं धेनुम् उपासीत इत्य् आदिवद् उपासनायै गुणाः कल्प्या इति च दुर्धीर् एव । तथा सत्यात्मेन्त्य् एवोपासीत इत्य् अत्रापि तद्-आपत्तेः । आनन्दादयः प्रधानस्य, व्यतिहारे विशिंषन्ति हीतरवत् इत्य् अत्रानन्दआदेर् जीवेशाभेदस्य चोपास्यत्वेऽपि तात्त्विकत्व-स्वीकाराच् च । निर्गुण-वाक्यं तु प्राकृत-गुण-निषेधकम् इत्य् उक्तम् । गुणानां गुण्य-भेदाभ्युपगमाच् च न किञ्चिच् चोद्यम् । ध्येया गुणा द्वेधा बोध्याः । अङ्गि-निष्ठत्वाद् अङ्ग-निष्ठत्वाच् चेति स्फुटीभावि । तत्रादौ गुणोपसंहार-सिद्धये भगवतः सर्व-वेद-वेद्यत्वं निगद्यते । तथा हि निखिलानि साधन-वाक्यान्य् अत्र विषयः । तत्र स्व-शास्त्रोक्तैः साधनैर् ब्रह्म वेद्यम् उत सर्व-शाखोक्तैस् तैर् इति संशये प्रतिशाखम् अर्थ-भेदात् स्व-शाखिओक्तैस् तैर् इति प्राप्ते&ndash;</p>
<p><strong>सर्व-वेदान्त-प्रत्ययं चोदनाद्य्-अविशेषात् ॥</strong></p>
<p>इहान्त-शब्दो निश्चयार्थः । उभयोर् दृष्टोऽन्तः इत्य् अत्र तथा प्रत्ययात् । सर्व-वेद-निर्णयोत्पाद्य-ज्ञानं ब्रह्म । कुतः ? चोदनेति । आदि-शब्दाद् युक्तिर् गृह्यते । आत्मेत्य् एवोपासीत इत्य् आदि-विधेस् तद्-उक्त-युक्तेश् च सर्वत्र साम्यात् । यथा माध्यन्दिनानां विधिर् एष दृष्टस् तथा काण्वानां च ॥१॥</p>
<p><strong>र्प्द्</strong>: १०.८७.३१ (<em>त्वयि त इमे</em>), १०.८७.३७ (<em>यच् छ्रुतयस् त्वयि</em>), १०.८७.११ (<em>बृहद्-उपलब्धम्</em>), १०.८७.१५ (<em>अथ वितथा…</em>), २.५.१५-१६, २.५.२५-२६, २.६.२९, ११.२१.४१-४२। ४.७.४९-५०, १०.८७.११ (<em>अत ऋषयो दधुस्</em>)।</p>
<p><strong>ह्द्स्</strong>: १.२.२८ (<em>वासुदेव-परा वेदाः</em>), ११.२१.४२-४३</p>
<p><strong>॥ ३.३.२ ॥</strong></p>
<p>ननु क्वचिद् विज्ञानम् आनन्दं ब्रह्म इति क्वचन यः सर्वज्ञः सर्व-विद् इत्य् एवं प्रतिशाखम् अर्थ-भेदान् नैकाधिकारि-विषयाः सर्व-शाखाः स्युर् इति चेत् तत्राह—</p>
<p><strong>भेदान् नेति चेन् नकस्याम् अपि ।</strong><sup id="fnref:46"><a href="#fn:46" class="footnote-ref" role="doc-noteref">46</a></sup></p>
<p>मैवम् । एकस्याम् अपि शाखायां सत्यं ज्ञानम् अनन्तं ब्रह्म, आनन्दो ब्रह्म इत्य् आदि दर्शनात् । तथा च सर्वत्र तैस् तैः शब्दैर् एकम् एव ब्रह्म-स्वरूपम् अभिहितं, अतो न विरोधः ॥२॥</p>
<p><strong>र्प्द्</strong>: १०.४०.४-१० १०.१३.५४</p>
<p><strong>ह्द्स्</strong>: १०.१३.५४</p>
<p><strong>॥ ३.३.३ ॥<br>
स्वाध्यायस्य तथात्वेन हि समाचारेऽधिकाराच् च ।</strong><sup id="fnref:47"><a href="#fn:47" class="footnote-ref" role="doc-noteref">47</a></sup></p>
<p>स्वाध्यायोऽध्येतव्यः इति विधेस् तथात्वेन सर्व-साधारण्येन प्रवृत्तेः वेदः कृत्स्नोऽधिगन्तव्यः स-रहस्यो द्विजन्मना इति स्मृतेश् च । समाचारे सर्वस्मिन् कर्मणि सत्यां शक्तौ सर्वेषाम् अधिकाराच् च । स्मृतिश् चैवम् आह—</p>
<blockquote>
<p>सर्व-वेदोक्त-मार्गेण कर्म कुर्वीत नित्यशः ।
आनन्दो हि फलं यस्माच् छाखा-भेदो ह्य् अशक्तिजः ॥
सर्व-कर्म-कृतौ यस्माद् अशक्ताः सर्व-जन्तवः ।
शाखा-भेदं कर्म-भेदं व्यासस् तस्माद् अचीकॢपद् ॥<sup id="fnref:48"><a href="#fn:48" class="footnote-ref" role="doc-noteref">48</a></sup> इति ।</p>
</blockquote>
<p>तथा च सर्व-शाखोक्तैः साधनैर् ब्रह्म वेद्यं सत्यां शक्ताव् इति स्थितम् ॥३॥</p>
<p><strong>र्प्द्</strong>: वि।पु। ३.३.५-६, भा। १२.६.३९-४४।</p>
<p><strong>ह्द्स्</strong>: १.२.२८-२९</p>
<p><strong>॥ ३.३.४ ॥</strong></p>
<p>व्यतिरेके दृष्टान्तम् आह—</p>
<p><strong>सववच्</strong><sup id="fnref:49"><a href="#fn:49" class="footnote-ref" role="doc-noteref">49</a></sup>** च तन्-नियमः ।**</p>
<p>सवाः सप्त सौर्यादयः शतौदन-पर्यन्ता होम-विशेषा यथार्वणिकानाम् एव नियम्यन्ते तद् उक्तैकाम्नि-सम्बन्धात् । एवं ब्रह्मोपासना सार्व-वैद्यानाम् इति । सलिलवच् चेति पाठे तु, यथा प्रतिबन्धाभावे सर्वाणि सलिलानि समुद्रं प्रयान्ति, तथा सर्वाण्य् अपि वचांसि ब्रह्मावेदयन्तीति नियमः शक्त्य्-अपेक्षया ।</p>
<blockquote>
<p>यथा नदीनां सलिलं शक्त्या सागरतां व्रजेत् ।
एवं सर्वाणि वाक्यानि पुं-शक्त्या ब्रह्म-वित्तये ॥ इति स्मरणात्<sup id="fnref:50"><a href="#fn:50" class="footnote-ref" role="doc-noteref">50</a></sup> ॥४॥</p>
</blockquote>
<p><strong>र्प्द्</strong>: १०.४०.१०।</p>
<p><strong>ह्द्स्</strong>: १०.७८.३१</p>
<p><strong>॥ ३.३.५ ॥</strong></p>
<p>वाचनिकम् आह—</p>
<p><strong>दर्शयति च ॥</strong></p>
<p>सर्वे वेदा यत् पदम् आमनन्ति [क।उ। १.२.१५] इति श्रुतिः सर्व-वेद-वेद्यत्वं श्री-हरेर् दर्शयति । च-शब्दः सत्यां शक्ताव् इत्य् आह । तथा च शक्तैः सर्व-शाखोक्तैः साधनैर् ब्रह्मोपास्यम् । अशक्तैस् तु स्व-शाखोक्तैस् तैर् इति सर्व-वेद-वेद्यं तत् । यद्यपि तत् तु समन्वयात् [वे।सू। १.१.४] इत्य् अनैतत् प्राग् वर्णितं तथाप्य् अत्र गुणोपसंहारोपयोगाय विधान्तरेण प्रपञ्चितम् । स्थैर्य-फलकत्वाच् च पौनरुक्तं न दोषः ॥५॥</p>
<p><strong>र्प्द्</strong>:** **१०.४०.४-१०, ४.७.४-५० ११.२१.४१, २.५.१५-१६, २.६.२५-२६।</p>
<p><strong>ह्द्स्</strong>: १०.८७.१५</p>
<p>&ndash;ओ)०(ओ&ndash;</p>
<h3 id="२-उपसहरधकरणम">२। उपसंहाराधिकरणम्</h3>
<p><strong>॥ ३.३.६ ॥</strong></p>
<p>यद्-अर्थं सर्व-वेद-वेद्यत्वं समर्थितं तम् इदानीं गुणोपसंहारे दर्शयति । तथा हि अथर्व-शिरःसु क्वचिद् गोप-रूपं तमाल-श्यामलं पीतवासः कौस्तुभ-भूषणं पिञ्छावतंसं वंशकमनीयं गो-गोप-गोपी-विशिष्टं गोकुलाधिदैवतं ब्रह्म-स्वरूपं पठ्यते । तद् उ होवाच हैरण्यः । गोप-वेशम् अभ्राभं [गो।ता।उ। १.८] इत्य् आदिना । क्वचिज् जानकी-मण्डित-वाम-भागं कोदण्ड-करं दशास्य्-आदि-रक्षोघ्नम् अयोध्याधिपं तत् पठ्यते ।</p>
<blockquote>
<p>प्रकृत्या सहितः श्यामः पीतवासा जटाधरः ।
द्विभुजः कुण्डली रत्न-माली धीरो धनुर्धरः ॥ इत्य् आदिना ।</p>
</blockquote>
<p>क्वचिद् अतिकराल-वक्त्रं वित्रासित-द्रुहिणादिकं नृसिंह-वपुस् तत् पठ्यते । तन्-मन्त्रस्थ-भीषण-पद-व्याख्याने, अथ कस्माद् उच्यते भीषणम् इति । यस्माद् यस्य रूपं दृष्ट्वा सर्वे लोकाः सर्वे देवाः सर्वाणि भूतानि भीत्या पलायन्ते, स्वयं यतः कुतश्चिन् न बिभेति ।</p>
<blockquote>
<p>भीषास्माद् वातः पवते, भीषोदेति सूर्यः ।
भीषास्माद् अग्निश् चन्द्रश् च मृत्युर् धावति पञ्चमः ॥ [तै।उ। २.८] इत्य् अनेन ।</p>
</blockquote>
<p>ऋचि तु त्रिविक्रम-रूपं पठ्यते ।</p>
<blockquote>
<p>विष्णोर् नु कं वीर्याणि प्र वोचं
यः पार्थिवानि विममे रजांसि ।
यो अस्कम्भयद् उत्तरं सधस्थं
विचक्रमाणस् त्रेधोरुगायः ॥ [ऋ।वे। १.१५४.१] इति ।</p>
</blockquote>
<p>अत्र द्रव्य-देवता-भेदात् याग-भेदवत् गुण-भेदाद् उपासनानि भिन्नानीति प्रतीयते ।</p>
<p>इह संशयः—एकस्मिन्न् उपासने श्रुता गुणाः परस्मिन्न् उपसंहार्या न वेति । एकत्र पठितैर् गुणैर् विद्योपकारकत्व-सम्भवाद् इतरत्रोक्तास् ते नोपसंहार्याः फलानतिरेकाद् विरोधाच् चेति प्राप्ते—</p>
<blockquote>
<p><strong>उपसंहारोऽर्थाभेदाद् विधि-शेषवत् समाने च ॥</strong></p>
</blockquote>
<p>च-शब्दोऽवधारणे । उपासने समाने सति शुद्ध-ब्रह्मैक-विषयत्वेन तुल्य-रूप एव सत्य् एकत्रोक्तानां गुणानाम् इतरत्रोपसंहारः कार्यः । कुतः ? अर्थाभेदात् । अर्थस्य ब्रह्म-लक्षणस्योपास्यस्य सर्वत्राभेदाद् ऐक्यात् । अत्र दृष्टान्तो विधीयते । विधि-शेषाणाम् अग्निहोत्रादि-धर्माणां क्वचिद् उक्तानाम् अन्यत्रानुक्तानां च तेषां यथा भवेद् उपसंहारस् तद् एवेदम् अग्निहोत्रादि कर्म सर्वत्रेति तद्वत् । अथर्व-शिरसि, यो वै रामचन्द्रो स भगवान् ये मत्स्य-कूर्माद्य्-अवतारा भूर् भुवः स्वस् तस्मै नमो नमः इति श्री-रामचन्द्रे मत्स्यादि-रूपत्वम् उपसंहृतम् । एकोऽपि सन् बहुधा योऽवभाति इति श्री-कृष्णे रामादित्वम् । नमस्ते रघु-वर्याय रावणान्त-कराय च इत्य् आद्या स्मृतिर् अप्य् एवम् आह । इत्थम् अन्यत्र चान्यत् ॥६॥</p>
<p><strong>र्प्द्</strong>: रा।ता।उ। २.९-१०, गो।ता।उ। १.१९, गीता ७.२३, भा। १०.४०.१, १०.४०.१७-२१, ११.२.३५, ११.२.३१, ११.६.९।</p>
<p><strong>ह्द्स्</strong>: १.२.११, १.७.७, १०.४०.९-१०</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३-अनयथतवधकरणम">३। अन्यथात्वाधिकरणम्</h3>
<p><strong>॥ ३.३.७ ॥</strong></p>
<p>ननु आत्मेत्य् एवोपासीत इत्य् आदि वाक्याद् अन्यथात्वम् उपसंहारस्य प्रतीतम् इति चेत्, तत्राह—</p>
<p><strong>अन्यथात्वं शब्दाद् इति चेन् नाविशेषात् ॥</strong></p>
<p>अन्यथात्वं गुणोपसंहाराभावः स चात्मेत्य् एवेति वाक्यात् प्रतीयते इति चेत्, न । कुतः ? अविशेषात् । एते गुणा नोपास्या इति विशेष-वचनाभावात् । एवं सत् एव-कारोऽप्य् अनात्मत्वम् एव निवर्तयति, न तु गुणान्तराणि । न हि राजैव दृष्ट इत्य् उक्तौ तदीयं छत्रादि व्यावर्त्यते । तस्माद् यथा-शक्ति-गुणाश् चिन्त्या इति सिद्धस् तद्-उपसंहारः ।</p>
<p>इदम् उक्तं भवति । परस्मिन् ब्रह्मणि वैदूर्य-वदनादि-सिद्धानि बहूनि रूपाणि सन्ति । तत्-तद्-रूप-विशिष्टं तत् पूर्णं शुद्धं च भवति । क्वचित् कृत्स्नान् गुणान् प्रकटयति क्वचित् त्व् अकृत्स्नान् इति तत्त्ववित् तत् सर्व-रूपे तस्मिन् यत्र क्वापि पठितान् गुणान् विचिन्तयेद् इति स्व-निष्ठस्य तद्-उपसंहारो निरूपितः ॥७॥</p>
<p><strong>र्प्द्</strong>: १०.२.२९, १०.२.३४, १०.१४.२०, १०.३३.३६, ११.१.१०</p>
<p><strong>ह्द्स्</strong>: ५.११.१३-१४</p>
<p>&ndash;ओ)०(ओ&ndash;</p>
<h3 id="३-परकरण-भदधकरणम">३। प्रकरण-भेदाधिकरणम्</h3>
<p><strong>॥ ३.३.८ ॥</strong></p>
<p>अथैकान्तिनोऽधीत-बहु-शाखा अपि परिशीलित-स्वेष्टोपनिषदस् तद्-व्यक्तान् एव गुणान् ध्यायन्ति, न तु ज्ञातान् अप्य् अन्यान् इति पूर्वापवादेनारभ्यते । इह श्री-गोपालादि-तापिन्या विषयः । तत्रैवं सन्देहः । एकान्त्य्-उपासने सर्व-गुणोपसंहारः स्यान् न वेति । सम्भवति सामर्थ्ये श्लाघ्यत्वात् स्याद् एवेति प्राप्ते—</p>
<p><strong>न वा प्रकरण-भेदात् परोवरीयस्त्वादिवत् ॥</strong></p>
<p>वेति निश्चये । ये यस्मिन् रूपे एकान्तिनस् ते तद्-अन्य-रूप-व्यक्तान् गुणान् नोपसंहरन्ति । यथा कृष्णादि-रूपैकान्तिनो नृसिंहादि-निष्ठान् सटा-दंष्ट्रा-भीषणत्वादीन् । यथा च नृषिंहाद्य्-एकान्तिनः कृष्णादि-निष्ठान् वंश-वेत्र-चन्द्रकादीन् इति । कुतः ? प्रेति । प्रकरणं प्रकृष्ट-क्रिया । तद्-एक-तात्पर्या भक्तिर् इति यावत् । तस्या भेदाद् विशेषाद् इत्य् अर्थः । स्व-निष्ठ-भक्तेर् एकान्ति-भक्तिर् गाढावेशाद् वरीयसी । दृष्टान्तम् आह—पर इति । यथादित्यान्तर्वर्ति हिरण्मय-पुरुषैकान्तिनः स्वोपास्ये तस्मिन् परोवरीयस्त्वादीन् गुणान् उद्गीथ-निष्ठान् अपि नोपसंहरन्ति, तद्वत् । परस्मात् परश् च वराच् च वरीयान् इति परोवरीयान् उद्गीथस् तस्य भावस् तत्त्वं तदादिवद् इत्य् अर्थः ॥८॥</p>
<p><strong>र्प्द्</strong>:** **१०.३१.११, १०.३१.१३, १०.३१.१९, १०.४७.१७, १०.९.११, (<em>श्री-नाथे जानकी-नाथे अभेदः परमात्मनि । तथापि मम सर्वस्वो रामः कमल-लोचनः ॥</em>), कृ।क। ३.९४ (<em>विहाय कोदण्ड-शरान् मुहूर्तं गृहाण पाणौ मणि-चारु-वेणुम् । मायूर-बर्हं च निजोत्तमाङ्गे सीता-पते त्वां प्रणमामि पश्चात् ॥</em>)</p>
<p><strong>ह्द्स्</strong>: ११.३.४७-४८</p>
<p>&ndash;ओ)०(ओ&ndash;</p>
<h3 id="४-सञजञतऽधकरणम">४। सञ्ज्ञातोऽधिकरणम्</h3>
<p><strong>॥ ३.३.९ ॥</strong></p>
<p>ननूभयेषां ब्रह्मोपासकादि-सञ्ज्ञा समैवात् एकान्तिभिर् अपि स्व-निष्ठैर् इव सर्वे गुणाः सर्वत्र चिन्त्याः स्युः, यथा विप्र-सञ्ज्ञानां गायत्र्य्-उपासना निर्विशेषा दृष्टेति चेत् तत्राह—</p>
<p><strong>सञ्ज्ञातश् चेत्, तद् उक्तम्, अस्ति तु तद् अपि ॥</strong></p>
<p>शङ्का-निवारकस् तु-शब्दः । सञ्ज्ञैक्यात् सर्व-गुणोपसंहारो युक्त इत्य् अत्र यद् उत्तरं, तत् तु न वा प्रकरण-भेदाद् इत्य् अनेनवोक्तम् । सामान्य-सञ्ज्ञापेक्षया विशेष-भूतैकान्तितायाः श्रैष्ठ्यान् न तैस् ते सर्वे विचिन्त्या इत्य् अर्थः । इतरथा श्रैष्ठ्य-क्षतिः । रूप-विशेषाभिशक्त-चित्तत्वेन ह्य् एकान्तिनः साधारणेभ्यः स्व-निष्ठेभ्यो ज्येष्ठा भवन्ति । न च निखिल-गुणान् उपसंहर्तुं स्व-निष्ठोऽपि क्षमः । विष्णोर् नु कं वीर्याणि प्रावोचम् [ऋ।वे। १.१५४.१] इत्य् आदि श्रुतेः । नान्तं गुणानाम् अगुणस्य जग्मुर् योगेश्वरा ये भव-पाद्म-मुख्याः [भा।पु। १.१८.१४] इत्य् आदि स्मरणाच् च । सञ्ज्ञैकस्य हेतोर् अन्वय-व्यभिचारं दर्शयति अस्तीति । प्रमित-भेदेष्व् अपि परोवरीयो हिरण्मयाद्य्-उपासनेषूद्गीथोपासनम् इति सञ्ज्ञैक्यम् अस्तीत्य् अर्थः । तथा च स्व-निष्ठाः सर्वान् गुणान् उपसंहृत्योपासीरन्न् एकान्तिनस् तु गुण-विशेषान् इत्य् अधिकरणाभ्यां निर्णीतम् ॥९॥</p>
<p><strong>र्प्द्</strong>: १.१८.१४, ११.४.२, १०.९.२१, ११.१४.१९-२०, १०.२९.३२ (<em>यत् पत्य्-</em>), ११.२९.६।</p>
<p><strong>ह्द्स्</strong>: १.१८.१५, ८.२३.२९</p>
<p><strong>॥ ३.३.१० ॥</strong></p>
<p>अथ बाल्यादीन् गुणान् भगवत्य् उपसंहर्तुम् आरभते । तास्व् एव, कृष्णाय देवकी-नन्दनाय ओं तत् सद् भूर् भुवः स्वस् तस्मै नमो नमः [गो।ता।उ। २.८९] इति । कृष्ण-शब्दस् तु तमाल-नील-त्विषि यशोदा-स्तनधये रूढिर् इति नाम-कौमुदी-कारः ।</p>
<blockquote>
<p>ओं चिन्-मयेऽस्मिन् महा-विष्णौ जाते दाशरथे हरौ ।
रघोः कुलेऽखिलं राति राजते यो मही-स्थितः ॥</p>
</blockquote>
<p>इति चैवम्-आदिषु बाल्यादयो ब्रह्म-धर्माः श्रूयन्ते । स्मर्यन्ते च तथा स्मृतिषु । ते किं चिन्त्या न वेति वीक्षायां तैर् विग्रहे न्यूनाधिक्य-भावापत्तेर् ऐकरस्य-श्रुति-व्याकोपान् न चिन्त्या इति प्राप्ते—</p>
<p><strong>व्याप्तेश् च समञ्जसम् ॥</strong></p>
<p>बाल्यादि-धर्मिणस् तस्य भगवतो व्याप्तेर् विभुत्वाद् बाल्यादिना तद्-भावाभावात् समञ्जसं तत्र तद् इत्य् अर्थः । प्रपञ्चितं चैतद् अनेन सर्व-गतत्वम् इत्य् आदिना । न चैवं जन्माख्यो विकारः । अजायमानो बहुधा विजायत इति पुरुष-सूक्तात् । जनि-शून्यस्यैवाभिव्यक्ति-मात्रं जन्मेति तद्-अर्थः । च-कारात् रसो वै सः इति रसात्मक-श्रवणात् । स्वोपासकानां यादृशेन रूपेण लीला-रसानुभवस् तादृशं रूपम् अचिन्त्यया शक्त्या प्रकटयतीति समुच्चितम् । तद्-उपासकाश् च नित्यम् उक्तादयोऽनन्ताः । तद् विष्णोः परमं पदं सदा पश्यन्ति सूरयः इत्य् आदि श्रुति-सिद्धा बोध्याः । एक एव नाना-वयांसि तत्-तद्-उपासकेषु युगपद् व्यनक्ति । सुर-मनुष्यासुरेषु दशाब्दतैव नानार्थान्य् इत्य् अन्ये । तथा च बाल्यादिमतोऽपि विभुत्वेनैकरस्याच् चिन्त्यास् तत्र बाल्यादय इति ॥१०॥</p>
<p><strong>र्प्द्</strong>: १०.३.१८, १०.९.१३-१४, ३.९.११, १०.६९.४२, ६.४.२९, ४.३.२१, १०.२.१८, १०.२.१६, १०.३.९, गीता १६.१०, १६.१९, ६.४०; भा। ४.२९.७६, ११.२३.३८-३९, ब्रह्म-बिन्दूपनिषद् २ (<em>मन एव मनुष्याणां कारणं बन्ध-मोक्षयोः । बन्धाय विषयासक्तं मुक्त्यै निर्विषयं स्मृतम् ॥</em>), महोपनिषद् ४.६७ (<em>मनसा भाव्यमानो हि देहतां याति देहकः । देह-वासनया मुक्तो देह-धर्मैर् न लिप्यते ॥</em>), भा। ११.२३.४१, ११.२३.४३।</p>
<p><strong>ह्द्स्</strong>: १०.१४.१, १०.९.१३-१४</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="५-सरवभदधकरणम">५। सर्वाभेदाधिकरणम्</h3>
<p><strong>॥ ३.३.११ ॥</strong></p>
<p>ननु बाल्यादि-कर्मणाम् अपि भगवद्-धर्मत्वान् नित्यत्वं तेषु तत्-तत्-परिकर-योगेन च भाव्यम् इति वाच्यम् । तत्रैकस्य तत्-परिकरस्य पूर्वोत्तर-भावेनानेक-कर्म-सम्बन्धोऽभिमतः । पूर्वस्य कर्मणो नित्यत्वे तत्-सम्बन्धिनः परिकरस्यापि तत्र नित्य-सम्बन्धो वाच्यः । तम् अन्तरा तत्-स्वरूपासिद्धेः । एवं सत्य् उत्तर-कर्म-सम्बन्धस् तस्य दुरुपपादः । उत्तरस्मिन् सम्बन्धे स्वीकृते तु पूर्वस्य नित्यत्वं व्याहन्येत । नित्यत्वे चोत्तर-कर्म-सम्बन्धिनस् तस्यान्यत्वं भवेत् । तद् इदम् अनुभवेन शास्त्रेण च निरूप्यते । तथा कर्म खलु पूऋवापरि-भूतांशं प्रत्यंशम् अप्य् आरम्भ-समाप्तिभ्यां सिद्ध्येद् वीक्ष्यते । ते विना न तत् स्वरूपं सिद्ध्येत् । न च तेन क्रमेण रसानुभवः । ततः कथं तन् नित्यत्वं ? चित्र-लिखितवत् सदैक-रस्ये हि नित्यता प्रतीता । किं च, प्रकाश-भेदैर् आरम्भे प्रत्येकं बहुत्वात् स्याद् अविच्छेदः । पृथग्-आरम्भाद् अन्यत्वं तु दुर्निवारम् । ततश् च तद् एवेदम् इति प्रतीत्य्-अनुदयात् कथं तन् नित्यत्वं प्रत्येतव्यम् ? तस्मात् कर्म-नित्यत्वम् असमाधेयम् इत्य् एवं प्राप्ते तन्त्रेणोत्तरम् आह—</p>
<p><strong>सर्वाभेदाद् अन्यत्रेमे ॥</strong></p>
<p>ये हरि-तत्-परिकरास् तत्-कर्माञ्चा वा पूर्वस्मिन् काले कर्माणि वा सन्ति त एवेमेऽन्यत्रोत्तरस्मिन् कर्मणि काले वा स्युर् इति मन्तव्यम् । कुतः ? सर्वाभेदात् । सर्वेषां पूर्वोतर-वर्तिनां हरि-तत्-परिकर-प्रकाशानां तत्-कर्मांशानां वा भेदाभावाद् इत्य् अर्थः । एकस्य हरेर् बहुत्वं, एकोऽपि सन् बहुधा योऽवभाति, एकानेक-स्वरूपाय इति श्रुति-स्मृति-सिद्धम् । एकस्य तत्-परिकरस्य च तन् मन्तव्यम् । भूम-विद्यायां मुक्तस्य तद्-उक्तेः । महिष्य्-उद्वाहादौ यथा स्मरणात् च । तुल्यात्मनां कर्मणां काल-भेदेनोदितानाम् अप्य् ऐक्यम् । द्विः पाकोऽनेन कृतो न तु द्विधा पाकः कृतः इति विद्वत्-प्रतीतेः । द्विर् गो-शब्दोऽयम् उच्चरितो न तु द्वौ गो-शब्दौ इति शब्दैक्यवत् । इत्थं च श्री-हरेस् तज्-जनानां तद्-धाम्नां च प्रकाश-बाहुल्यात् तद्-विशेषैः कर्मणाम् आरम्भात् समाप्तेश् च पृथग्-आख्यानां तेषाम् ऐक्याच् चस्वरूप-नित्यत्वे सिद्धे । तत्-क्रमानुभव-हेतुको विचित्र-रसोदयश् चैतेनैव व्याख्यातः । न चैतद् अमूलं, यद् गतं भवच् च भविष्यच् च इति बृहद्-आरण्यकात्, एको देवो नित्य-लीलानुरक्तः इत्य् अथर्व-वाक्यात् । जन्म कर्म च मे दिव्यं [गीता ४.९] इत्य् आदि भगवद्-वाक्याच् च । ईदृक्-प्रत्ययः खलु तत्-कृपयैव।</p>
<blockquote>
<p>यावान् अहाम् यथा-भावो यद्-रूप-गुण-कर्मकः ।
तथैव तत्त्व-विज्ञानम् अस्तु ते मद्-अनुग्रहात् ॥ [भा। २.९.३५] इति तद्-उक्तेः ।</p>
</blockquote>
<p>तस्मान् नित्यं तत्-कर्मेति । किं च स्वरूपेण चिच्-छक्त्या च कृतं कर्म नित्यं, तेन पोरकृति-कालाभ्यां च कृतं त्व् अनित्यम् । तच् च स्वर्गादिकम् एवान्यथा लयोक्ति-व्याकोपः ॥११॥</p>
<p><strong>र्प्द्</strong>: १०.६९.११, १०.६९.२०, १०.६९.२६, १०.१४.१८, २.९.३१, १०.१४.२८, ३.१५.४९, १०.१४.३०, ६.११.२३, १०.१६.३७,</p>
<p><strong>ह्द्स्</strong>: १०.६९.१</p>
<p>&ndash;ओ)०(ओ&ndash;</p>
<h3 id="६-आननददय-अधकरणम">६। आनन्दाद्य्-अधिकरणम्</h3>
<p><strong>॥ ३.३.१२ ॥</strong></p>
<p>अथेदं विचारयति । वेदान्तेषु पूर्णानन्दादयो ब्रह्म-धर्माः श्रूयन्ते । ते सर्वेषु तद्-उपासनेषूपसंहार्या न वेति वीक्षायाम् अनारभ्याधीतानाम् उपसंहारे प्रमाणाभावाद् आराभ्याधीतानाम् एवोपसंहारः । सर्व-गुणोपसंहार्यानियमाच् च । तस्मान् नोपसंहर्यास् त इति प्राप्ते—</p>
<p><strong>आनन्दादयः प्रधानस्य ॥</strong></p>
<p>प्रधानस्य धर्मिणः परमात्मनो ये पूर्णानन्द-बोध-स्वाश्रित-वात्सल्यादयो धर्माः श्रूयन्ते ते सर्वत्रोपसंहार्यास् तत्-तृष्णा-हेतुत्वात् ॥१२॥</p>
<p><strong>र्प्द्</strong>: १०.८७.१६, १०.१३.५४, ४.१३.७, १०.१६.३६, ७.९.४७।</p>
<p><strong>ह्द्स्</strong>: २.१.३९, १०.१३.५४</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="७-परय-शरसतवदय-अपरपतय-अधकरणम">७। प्रिय-शिरस्त्वाद्य्-अप्राप्त्य्-अधिकरणम्</h3>
<p><strong>॥ ३.३.१३ ॥</strong></p>
<p>आनन्द-मयस्य श्री-विष्णोः प्रिय-शिरस्त्वादयो धर्माः श्रुताः । तस्य प्रियम् एव शिरः [तै।उ। २.५.२] इत्य् आदिना । तेऽपि सर्वत्रोपसंहार्या न वेति विषये आनन्दादीनां सर्वत्रोपसंहार्य-त्वाभिधानात् तेषाम् अप्य् आनन्दत्वाविशेषात् स्यात् सर्वत्रोपसंहार इति प्राप्ते—</p>
<p><strong>प्रिय-शिरस्त्वाद्य्-अप्रापितिर् उपचयापचयौ हि भेदे ॥</strong></p>
<p>प्रिय-शिरस्त्वादीनां धर्माणाम् अप्राप्तिः सर्वत्रोपसंहारो न स्यात् । आनन्द-मयस्य विष्णोः पुरुष-विधस्य पक्षि-रूपत्वाभावात् । किं च तस्मिन् वाक्ये प्रमोद-मोद-शब्दाभ्यासानन्द-गताव् उपचयापचयौ वृद्धि-ह्रासौ प्रतीतौ । तौ च भेदे सति सम्भवेताम् । न चैवम् अस्ति । स्वगत-भेदस्यापि प्रत्याख्यानात् । तस्मान् नोपसंहार्यास् ते ॥१३॥</p>
<p><strong>र्प्द्</strong>, <strong>ह्द्स्</strong>: १०.८७.१७</p>
<p><strong>॥ ३.३.१४ ॥<br>
इतरे त्व् अर्थ-सामान्यात् ॥</strong></p>
<p>तस्माद् वा एतस्माद् [तै।उ। २.१] इत्य् आदिना सोऽकामयत [तै।उ। २.६] इत्य् आदिना भीषास्माद् [तै।उ। २.८] इत्य् आदिना च तस्माद् वाक्यात् प्राग् ऊर्ध्वं च ये प्रिय-शिरस्त्वादिभ्य इतरे विभुत्व-चित्-सुखत्व-जगत्-कारणत्व-पारमैश्वर्यादयस् तस्यानन्द-मयस्य ब्रह्मणो धर्माः पठ्यन्ते तेतूपसंहार्या एव । कुतः ? अर्थेति । फलैक्याद् इत्य् अर्थः । वेदान्तोदितैर् वीर्य-सम्भूति-सर्व-सौहृद-शारणत्व-मोचकत्वादिभिश् चिन्तितैर् गुणैर् यो मोक्ष-लक्षणेऽर्थस् तस्यैव एतैर् अपि तथा-भूतैः सम्भवाद् इत्य् अर्थः ॥१४॥</p>
<p><strong>र्प्द्</strong>: १०.२८.१३, १०.१४.२२।</p>
<p><strong>ह्द्स्</strong>:** **१०.२८.१५, ४.१७.३३</p>
<p><strong>॥ ३.३.१५ ॥</strong></p>
<p>ननु आनन्द-मयस्य ब्रह्मणः पक्षि-भावेन रूपकं किम्-अर्थम् ? अन्यत्र हि—आत्मानं रथिनं विद्धि [क।उ। १.३.३] इत्य् आदिभिर् उपासकस्य तच्-छरीरादेश् च रथि-रथादि-भावेन रूपकम् उपास्त्य्-उपकरण-शरीरेन्द्रियादि-वशीकारार्थं दृष्टम् । न चात्र तादृशं किञ्चित् फलं दृश्यते । न हि फलम् अनुद्दिश्य तथात्वेन रूपके वेदस्य प्रवृत्तिर् युक्ता वक्तुम् इत्य् आशङ्क्य तस्य फलम् आह—</p>
<p><strong>आध्यानाय प्रयोजनाभावात् ॥</strong></p>
<p>प्रयोजनस्यान्यस्याभावाद् आध्यानायैव रूपकोपदेशः कृतः । आध्यानं सम्यग् अनुचिन्तनम् । अयम् अर्थः—ब्रह्मविद् आप्नोति परं [तै।उ। २.१] इत्य् उपक्रान्तम् एकं ब्रह्म स्वयं-रूपत्वेन विलासत्वादिना च द्वेधावतिष्ठते । तच् च स्वयं-भगवान् नारायण-वासुदेव-सङ्कर्षण-प्रद्युम्नानिरुद्ध-सञ्ज्ञं स्वरूपतो गुणतो नामादितश् च विभु-चित्-सुखात्मकं स्थूल-धियाम् आदौ दुर्विभाव्यम् अतस् तद् एकम् आनन्द-मयं ब्रह्म प्रिय-मोदादि-रूपेण विभज्य शिरः-पक्षादि-भावेन रूपयित्वोपदिश्यते, तेषां सुबोधत्वाय । इत्थं च तस्य बुद्ध्य्-आरोहणे सति वेदन-शब्दोदितं ध्यानं सम्यग् भवति । यथा ह्य् अन्नयमयस्य पुरुषस्यास्य देहस्य शिरः पक्षादि-रूपकेण बुद्धावरोहणं, तस्येदम् एव शिरः इत्य् आदिना । यथा च प्राण-मय-मनोमय-विज्ञान-मयानां तथा-रूपकेण तत् क्रियते, तस्य प्राण एव शिरः इत्य् आदिभिः ।</p>
<p>तथैवैतेभ्योऽर्थान्तर-भूतस्यानन्द-मयस्य च पुरुषस्य तेन तत्, तस्य प्रियम् एव शिरः इत्य् आदिना । तथा च पञ्चावयव-विशुद्ध-ब्रह्मोपलक्षणार्थत्वात् तेषां सर्वत्रोपसंहारो नेति सुष्ठूपपादितम् । न चैवम् एव ब्रह्म पञ्चावयवम् इत्य् अमूलम् । एकोऽपि सन् बहुधा योऽवभाति [गो।ता।उ। १.१९] इति, एकं सन्तं बहुधा दृश्यमानं<sup id="fnref:51"><a href="#fn:51" class="footnote-ref" role="doc-noteref">51</a></sup> इति, स शिरः स दक्षिणः पक्षः स उत्तरः पक्षः स आत्मा स पुच्छः<sup id="fnref:52"><a href="#fn:52" class="footnote-ref" role="doc-noteref">52</a></sup> इति च श्रुत्य्-अन्तरात् ।</p>
<blockquote>
<p>शिरो नारायणः पक्षो दक्षिणः सव्य एव च ।
प्रद्युम्नश् चानिरुद्धश् च सन्देहो वासुदेवकः ।
नारायणोऽथ सन्देहो वासुदेवः शिरोऽपि वा ।
पुच्छं सङ्कर्षणः प्रोक्तः एव एव तु पञ्चधा ॥
अङ्गाङ्गित्वेन भगवान् क्रीडते पुरुषोत्तमः ।
ऐश्वर्यान् न विरोधश् च चिन्त्यस् तस्मिन् जनार्दने ।
अतर्क्ये हि कुतस् तर्कस् त्व् अप्रमेये कुतः प्रमा ॥ इति<sup id="fnref:53"><a href="#fn:53" class="footnote-ref" role="doc-noteref">53</a></sup> ॥१५॥</p>
</blockquote>
<blockquote>
</blockquote>
<p><strong>र्प्द्</strong>: ८.१७.५, १०.२.३५-३७, १०.१४.१९, १०.४०.४, १०.४०.१०।</p>
<p><strong>ह्द्स्</strong>: ३.२४.३१, १०.४०.१३</p>
<p><strong>॥ ३.३.१६ ॥<br>
आत्म-शब्दाच् च ॥</strong></p>
<p>आत्मानन्द-मय इति तस्यात्म-शब्देन निर्देशाद् आत्मनः पक्षिवत् पुच्छादिकम् असम्भवीत्य् अतः सौबोध्याय रूपक-मात्रं तद् इत्य् अवगम्यते ॥१६॥</p>
<p>**र्प्च् **: १०.१३.२७, १०.२.२३, १०.१०.३०, १०.१४.२२, १०.१४.५५, १०.२७.११।</p>
<p><strong>ह्द्स्</strong> : १०.१४.५५</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.१७ ॥<br>
आत्म-गृहीतिर् इतरवद् उत्तराद् ॥</strong></p>
<p>ननु, अन्योऽन्तर आत्मा वा प्राण-मयः [तै।उ। २.२] इत्य् आदिषु जडाणु-चेतनेष्व् अप्य् आत्म-शब्दस्य प्रयोगात्, अन्योऽन्तर आत्मानन्द-मयः [तै।उ। २.५] इत्य् अत्र तस्य विभु-चेतन-परत्वं कथं निश्चितम् इति चेद् इहोच्यते । तत्रात्म-शब्दः परमात्मानम् एव विभु-चेतनं गृह्णाति इतरवत् । आत्मा वा इदम् एक एवाग्र आसीत् [बृ।आ।उ १.४.१] इत्य् आदि वाक्ये यथा । एतच् च कुतः ? उत्तरात् । सोऽकामयत बहु स्याम् इत्य् आदिकानन्द-मयात्म-विषयाद् उत्तरस्माद् वाक्याद् इत्य् अर्थः । न चानन्द-मयाद् इत्य् अर्थः । न चानन्द-मयात्मनः परमात्मत्वाभावे तद् इदम् अभिध्यानं सङ्गच्छते । तस्य तद्-असाधारणत्वात् ॥१७॥</p>
<p>**र्प्च् **: १०.८५.२२-२३।</p>
<p><strong>ह्द्स्</strong> : १०.४०.३, १०.४०.१२</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.१८ ॥<br>
अन्वयाद् इति चेत्, स्याद् अवधारणात् ॥</strong></p>
<p>ननूत्तर-वाक्यात् तत्रात्म-शब्देन विभु-चेतनो निश्चेतुं न शक्यते । पूर्वत्र प्राण-मयादिषु जडाणु-चेतनेष्व् आत्म-शब्दान्वयाद् इति चेत् स्यात् तत्रात्म-शब्देन विभु-चेतनस्य परमात्मनो निश्चयः स्याद् एव । कुतः ? अवेति । पूर्वं तस्माद् वा एतस्माद् आत्मनः इति तस्यैव बुद्ध्यावधारितत्वात् । इतरथानन्द-मय-विषयकम् अभिध्यान-वचनं पीड्येत । प्राण-मयादिष्व् आत्मस्व् अवतीर्णापि पूर्वावधारिता परमात्म-बुद्धिर् आनन्द-मय एव विश्राम्यति । तद् अन्यस्यात्मनोऽनिरूपणात् । तस्माद् अरुन्धती-दर्शन-न्यायम् आश्रित्य पूर्व-पूर्व-परित्यागेनोत्तरत्रैव तस्मिंस् तद्-बुद्धेः पर्यवसितिर् अत उत्तरस्माद् वाक्यात् तस्य तत्-परत्वं निश्चेयम् इति सर्वं निरवद्यम् ॥१८॥</p>
<p>**र्प्च् **: १०.८७.१३।</p>
<p><strong>ह्द्स्</strong> : १०.८४.२३-२४</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.१९ ॥</strong></p>
<h3 id="८-अपरवधकरणम">८। अपूर्वाधिकरणम्</h3>
<p>अथ पितृत्वादीन् धर्मानुपसंहर्तुम् आरभते । माता पिता भ्राता निवासः शरणं सुहृद् गतिर् नारायणः इति श्रूयते । जितन्ते-स्तोत्रेऽप्य् एवं स्मरन्ति—</p>
<blockquote>
<p>पिता माता सुहृद् बन्धुर् भ्राता पुत्रस् त्वम् एव मे ।
विद्या धनं च कामश् च नान्यत् किञ्चित् त्वया विना ॥ इत्य् आद्येऽध्याये ।
जन्म-प्रभृति दासोऽस्मि शिष्योऽस्मि तनयोऽस्मि ते ।
त्वं च स्वामी गुरुर् माता पिता च मम माधव ॥ इति मध्येऽन्ते च ।</p>
</blockquote>
<p>तत्रैवं संशयः । पितृत्व-पुत्रत्व-सखित्व-स्वामित्व-रूपं धर्म-जातं भगवति चिन्त्यं न वेति । आत्मेत्य् एवोपासीतेति श्रुतेर् न चिन्त्यम् इति प्राप्ते—</p>
<p><strong>कार्याख्यानाद् अपूर्वम् ॥</strong></p>
<p>पूर्वं पूर्णानन्दत्वादि । तत्-सदृशम् अपूर्वं पितृत्वादि । तच् चिन्त्यम् एव तत्-तद्-उपासकैः । कुतः ? कार्याख्यानात् । कार्यस्य तत्-तद्-भाव-वश्यता-लक्षणस्य फलस्य भाव-ग्राह्यम् अनीडाख्यम् इत्य् अनेनाभिधानाद् इत्य् अर्थः । आह चैवं श्री-भगवान् येनाहं प्रिय आत्मा सुतश् च सखा गुरुः सुहृदो दैवम् इष्टः इति । तस्मात् पूर्णानन्दत्वादिवत् पितृत्वादिकम् अपि तस्मिन् विचिन्त्यं भावुकैः । आत्मेत्य् एवेत्य् एतत् तु प्राग् एव समाहितम् ॥१९॥</p>
<p>**र्प्च् **: श्वे।उ। ५.१४, ३.२५.३५, ८.२४.३१, ११.८.३४, १२.८.३४, ७.१.२९, ७.१.२५, ७.९.१०।</p>
<p><strong>ह्द्स्</strong> :** **३.६.३८, ११.१२.८</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="९-समनधकरणम">९। समानाधिकरणम्</h3>
<p><strong>॥ ३.३.२० ॥</strong></p>
<p>अथ विग्रहत्वं ब्रह्मण्य् उपसंहर्तुम् आरभते । आत्मेत्य् एवोपासीत [बृ।आ।उ १.४.७], आत्मानम् एव लोकम् उपासीत [बृ।आ।उ १.४.१५] इति क्वचित् पठ्यते, क्वचित् तु तद् उ होवाच हैरण्यो गोप-वेशम् अभ्राभं तरुणं कल्प-द्रुमाश्रितं तद् इह श्लोका भवन्ति सत्-पुण्डरीकं [गो।ता।उ। १.८-९] इत्य् आदि, चिन्त्ययंश् चेतसा कृष्णं मुक्तो भवति संसृतेः [गो।ता।उ। १.११] इत्य् अन्तम् ।</p>
<p>इह संशयः—आत्म-मात्रत्वेनात्म-विग्रहत्वेन वोपासनया मुक्तिर् इति । किं प्राप्तम् ? आत्म-मात्रत्वेनोपासनयेति, तस्यैवैकरस्यात् । एक-रसात्मोपासनया खलु मुक्तिर् उक्ता । विग्रहस्य तु मिथो विलक्षण-चक्षुर्-आदि-वैशिष्ट्येनानैकरस्यान् नासौ तद्-उपासनयेत्य् एवं प्राप्ते—</p>
<p><strong>समान एवं चाभेदात् ॥</strong></p>
<p>अप्य्-अर्थे च-शब्दः । एवम् अपि चक्षुर्-आदीनां वैलक्षण्येन भानेऽपि समान एक-रसः स एव हिरण्य-प्रतिमादिवद् भगवान् बोध्यः । कुतः ? अभेदात् । चक्षुर्-आदीनाम् आत्मानतिरेकाद् इत्य् अर्थः । तस्माद् विग्रह-भूतात्मोपासनयैव मोक्षः । एवं च चिन्तयंश् चेतसा एत्य् आदि-वाक्य-व्याकोपः । सत्य-ज्ञानानन्तानन्द-मात्रैक-रस-मूर्तयः [भा।पु। १०.१३.५४] इति स्मृतिस् तु वैचित्र्या विभातस्य तद्-विग्रहस्यैकरस्यम् आह । अरूपवद् इत्य् अनेन चिन्तितम् अप्य् एतद्-विधान्तरेण चिन्तितम् । कृपालुर् आचार्यो दुष्प्रवेशम् अर्थम् असकृद् विमृशति सुप्रवेशत्वाय ॥२०॥</p>
<p><strong>र्प्च्</strong>: १०.१३.५४, १०.१४.२१-२२</p>
<p><strong>ह्द्स्</strong> :</p>
<p><strong>॥ ३.३.२१ ॥</strong></p>
<p>तद् एवं साक्षाद्-रूपेषु भगवद्-आविर्भावेषु तत्-तद्-गुणोपसंहृतिर् उक्ता । अथ जीव-भूतेष्व् आवेशावतारेषु सा विमृश्यते । अधीहि भगव इति होपससाद सनत्कुमारं नारदस् तं होवाच [छा।उ। ७.१.१] इति । तं मां भगवान् शोकस्य पारं तारयतु [छा।उ। ७.१.३] इति चैवम्-आदि छान्दोग्यादौ पठितम् । अत्र भगवतो ज्ञान-शक्त्यादि-निज-धर्मैर् आविष्टाः कुमारादयो जीवास् तस्यावेशो भवन्तीति भगवच्-छब्दात् प्रतीयते । तेषु तद्-भक्तैर् निखिल-भगवद्-धर्मा उपसंहार्या न वेति संशये विकल्पं स्थापयति । तत्रादौ विधि-पक्षम् आह—</p>
<p>**सम्बन्धाद् एवम् अन्यत्रापि **</p>
<p>अन्यत्र भगवद्-आविष्टेषु कुमारादिष्व् एवं निखिल-तद्-धर्मोपसंहारो भवति । कुतः ? सम्बन्धात् । अयः पिण्डेषु वह्नेर् इव तेषु तस्यावेशात् ॥२१॥ \</p>
<p><strong>र्प्द्</strong>: ६.७.२४, ११.१७.२२, ११.२९.६, ११.२७.९।</p>
<p><strong>ह्द्स्</strong>:** **१०.१०.३४</p>
<p><strong>॥ ३.३.२२ ॥</strong></p>
<p>अथ निषेध-पक्षम् आह—</p>
<p><strong>न वा विशेषात् ॥</strong></p>
<p>न तेषु निखिल-भगवद्-धर्मोपसंहारो भवति । कुतः ? अविशेषात् । सत्य् अपि तद्-आवेशे जीवत्व-लक्षणे धर्मे विशेषाभावात् । वा-शब्दात् तत्-प्रेष्ठत्वादिना तत्रादर-विशेषात् ॥२२॥</p>
<p><strong>र्प्द्</strong>: १.३.२६, १.३.२८, ७.५.२४-२५, ५.१२.१२, ११.२६.२७-२९।</p>
<p><strong>ह्द्स्</strong>:** **१०.८७.२८</p>
<p><strong>॥ ३.३.२३ ॥<br>
दर्शयति च ॥</strong></p>
<p>तं मां भगवान् इत्य् आद्या श्रुतिस् तद्-आविष्टस्यापि श्री-नारदस्य जिज्ञासुतां दर्शयति । अतो न तत्र सर्व-धर्मोपसंहारः ॥२३॥</p>
<p><strong>र्प्द्</strong>: ११.२.३७-३८।</p>
<p><strong>ह्द्स्</strong>: २.५.१-२, २.५.८</p>
<p><strong>॥ ३.३.२४ ॥<br>
सम्भृति-द्यु-व्य्âप्त्य् अपि चातः ॥</strong></p>
<p>सम्भृतिश् च द्यु-व्याप्तिश् च तयोः समाहारस् तथा । एतच् च तेषु नोपसंहार्यम् । इह पूर्वोक्तं हेतुम् अतिदिशति—अत इति । जीवत्वाद् एवेत्य् अर्थः । अयम् अर्थः—एणायनीयानां खिलेषु पठ्यते । ब्रह्म-ज्येष्ठा वीर्या सम्भृतानि ब्रह्माग्रे ज्येष्ठं दिवम् आततान । ब्रह्म-भूतानां प्रथमं तु जज्ञे । तेनार्हति ब्रह्मणा स्पर्धितुं कः इति । अत्र वीर्य-सम्भृत्-द्यु-व्याप्ति-प्रमुखो ब्रह्म-महिमा प्रकीर्तितः । न स तेषु जीवेषूपसंहार्यस् तस्य परेश-साधारणत्वाद् इति ॥२४॥</p>
<p><strong>र्प्द्</strong>: २.७.३९।</p>
<p><strong>ह्द्स्</strong>: ७.९.२०, ७.९.८</p>
<p><strong>॥ ३.३.२५ ॥</strong></p>
<p>अनुपसंहारे हेत्व्-अन्तरम् आह—</p>
<p><strong>पुरुष-विद्यायाम् इव चेतरेषाम् अनाम्नात् ॥</strong></p>
<p>कुमाराद्य्-उपाख्यानेष्व् इतरेषां सर्व-भूतोपादानत्व-सर्व-नियामकत्वादीनां धर्माणाम् अनाम्नानाच् च न तेषु सर्व-तद्-धर्मोपसंहारः । व्यतिरेकी दृष्टान्तः पुरुषेति । पुरुष-सूक्तेषु च-शब्दात् गोपाल-तापिन्य्-आदिषु यथा ते निरूप्यते न तथा तद्-उपाख्यानेष्व् इत्य् अर्थः। इदम् अत्र निष्कृष्टम् । ईशाविष्टेषु तप्तायः-पिण्डवद्-अंश-द्वयम् अस्ति । ये वह्न्य्-अंशम् इवेशांशं पश्यन्ति ते निखिल-तद्-धर्मास् तेषु भावयन्ति । ये खल्व् अयोऽंशम् इव जीवांशं ते तु न, किन्तु तत्-प्रेष्ठत्वादीन् धर्मास् तेषु चिन्तयन्ति । ईशस् तु स्व-प्रेष्ठानुवृत्ति-परितुष्टस् तान् स्वीकरोति । श्री-भगवतादिभिर् अपि शास्त्रैस् तेषु भगवद्-आदि-शब्दाः प्रयुज्यन्ते । जीव-धर्माश् च दैत्याभिधानेन प्रकाश्यन्ते । तत्राप्य् एवम् एव सङ्गतिर् इति ॥२५॥</p>
<p><strong>र्प्द्</strong>: १०.४०.२, १०.४०.१०, १०.४०.१३, १०.४०.२९, ३.१५.४९।</p>
<p><strong>ह्द्स्</strong>: ८.१२.४-५</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१०-वधदय-धकरणम">१०। वेधाद्य्-धिकरणम्</h3>
<p><strong>॥ ३.३.२६ ॥</strong><sup id="fnref:54"><a href="#fn:54" class="footnote-ref" role="doc-noteref">54</a></sup></p>
<p>स्व-शाखोक्त-गुण-विशिष्टं ब्रह्मोपास्यम् इत्य् उक्तम् । अथ तद्-उक्ता अपि केचिद् गुणा मुमुक्षुणा नोपासाया इत्य् उच्यते । अग्ने त्वं यातुधानस्य भिन्द तं प्रत्यञ्चम् अर्चिषा विध्य मर्म इति श्रुतम् अथर्वणि । इह वेधादि-गुण-जातम् उपास्यं न वेति संशये दुष्ट-निग्रहस्यापेक्षत्वाद् उपास्यम् इति प्राप्ते—</p>
<p><strong>वेधाद्य्-अर्थ-भेदात् ॥</strong></p>
<p>नेत्य् अनुवर्तते । वेधादिकं तेनोपास्यं न । कुतः ? अर्थ-भेदात् । अर्थः फलम् । हिंसात्मके तस्मिन् निवृत्ताधिकाराद् इत्य् अर्थः । यद् उक्तं—श्री-भगवता । अमानित्वम् अदम्भित्वम् अहिंसा क्षान्तिर् आर्जवम् इति । निवृत्तं कर्म सेवेत प्रवृत्तं मत्-परस् त्यजेत् इति च ॥२६॥</p>
<p><strong>र्प्द्</strong>: गीता १३.८, भा। ११.१०.४।</p>
<p><strong>ह्द्स्</strong>: ११.१०.४, ११.११.३२, ११.११.३९</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="११-हनय-अधकरणम">११। हान्य्-अधिकरणम्</h3>
<p><strong>॥ ३.३.२७ ॥</strong></p>
<p>श्वेताश्वतराः पठन्ति—</p>
<blockquote>
<p>ज्ञात्वा देवं सर्व-पाशापहानिः
क्षीणैः क्लेशैर् जन्म-मृत्यु-प्रहाणिः ।
तस्याभिध्यानात् तृतीयं देह-भेदे
विश्वैश्वर्यं केवल आप्त-कामः ॥ [श्वे।उ। १.११] इति ।</p>
</blockquote>
<p>अत्र देव-ज्ञानाद् देह-गेहादि-ममता-पाश-हानिर् भवति । जन्म-मृत्यु-कृत-क्लेशाभावात् तत्-प्रहाणिश् चेति शास्त्रेण देव-ज्ञान-महिमोक्तेः । ततो ज्ञात-अयतिआथात्म्यस्य तस्य देवस्याभिध्यानान् निरन्तर-विचिन्तनाद् देह-भेदे लिङ्ग-क्षये सति चान्द्र-ब्राह्मोभयापेक्षया तृतीयं भागवतं पदं देवज्ञो विन्दति । कीदृशं तत् ? विश्वैश्वर्यं पूर्ण-विभूतिकम् । केवलम् अमायिकम् । तत आप्त-कामः पूर्ण-मनोरथो भवतीति । अत्र शास्त्रीय-ज्ञान-गम्यत्वं देवस्योक्तम् । तच् चिन्तनं नियतम् ऐच्छिकं वेति वीक्षायां परिनिष्ठा-विवृद्धया मनो-निवेश-हेतुत्वान् नियतं तद् इति प्राप्ते—</p>
<p><strong>हानौ तूपायन-शब्द-शेषत्वात्,<br>
कुशा-च्छन्दः-स्तुत्य्-उपगानवत् तद् उक्तम् ॥</strong></p>
<p>पूर्व-पक्ष-निरासार्थस् तु-शब्दः । देव-ज्ञानेन पाश-हानौ सत्यां देवानुरक्तस्य विदुषः तच्-छास्त्र-गम्यत्व-रूप-देव-धर्म-चिन्तनं कुशाच् छन्द-स्तुत्य्-उपगानवद् उक्तम् । यथा नियत-स्वाध्यायानन्तरं कुश-ग्रहण-पूर्वकम् आच्छन्देन सम्यग्-ईषद्वेच्छया स्तुत्य्-उपगानं भवति तद्वत् तद्-धर्म-चिन्तनम् । तस्याभिध्यानाद् इत्य् अनेन तथैव व्यञ्जनाद् इत्य् अर्थः । तत्र हेतुर् उपायनेति । उपायनं सामीप्य-लाभस् तद्-अनुरक्तिर् इति यावत् । तच्-छन्दस् तद् आवेहि वाक्यम् । तच्-छेषत्वात् तद्-अनुयायित्वात् सर्वेषां वाक्यानाम् । यद् उक्तं—तम् एव धीरः इत्य् आदि ।</p>
<blockquote>
<p>पूर्तेन तपसा यज्ञैर् दानैर् योगैः समाधिना ।
ब्राह्मं निश्रेयसं पुंसां मत्-प्रीतिस् तत्त्वविन्-मतम् ॥ [भा।पु। ३.९.४०] इत्य् आदि ।</p>
</blockquote>
<p>तस्माद् ऐच्छिकं तच्-चिन्तनम् । अयं भावः—दुरधिगमार्थक-श्रुति-युक्तिभ्यां दुष्करस् तत्रापि बहु-विषयकत्वेन बहु-शाखश् च तत्त्व-विमर्शः । स चानन्द-रूप-भगवद्-विभावनोपनत-मार्दवे तद्-एकानुरक्ते चेतसि नावृत्तिम् अर्हति कार्कश्य-करत्वात् । किन्तु वैयुत्थानिक एव कदाचित् तद्-भावानुभावतया प्रवर्तत इति ॥२७॥</p>
<p><strong>र्प्द्</strong>: ३.९.४०, ११.२९.३०, १.७.१०, मैत्रेयोपनिषद् (<em>अन्तः शून्यो बहिः शून्यः शून्यो कुम्भ इवाम्बरे । अन्तः पूर्णो बहिः पूर्णः पूर्णः कुम्भ इवार्णवे ॥</em>), कृष्ण-कर्णामृत १०७ (<em>भक्तिस् त्वयि…</em>)</p>
<p><strong>ह्द्स्</strong>:** **३.९.३१, ३.९.२२, ३.९.४१</p>
<p><strong>॥ ३.३.२८ ॥</strong></p>
<p>तत्र युक्तिं प्रमाणं चाह—</p>
<p><strong>साम्पराये तर्तव्याभावात् तथा ह्य् अन्ये ॥</strong></p>
<p>सम्परायो भगवान् सम्परायन्ति तत्त्वान्य् अस्मिन्न् इति व्युत्पत्तेः । तद्-विषयकः प्रेमा साम्परायः कथ्यते । तत्र भव इत्य् अण् स्मरणात् । तस्मिन् सत्यैच्छिकस् तत्त्व-विमर्शो न नियतः । कुतः ? तर्तव्याभावात् । तदानीं तेन तरणीयस्य छेद्यस्य पाशस्याभावात् । तथा ह्य् अन्ये वाजसेयिनः पठन्ति—</p>
<blockquote>
<p>तम् एव धीरो विज्ञाय प्रज्ञां कुर्वीत ब्राह्मणः ।
नानुध्यायाद् बहूञ् शब्दान् वाचो विग्लापनं हि तत् ॥ [बृ।आ।उ। ४.४.२१] इति ।</p>
</blockquote>
<p>एवम् एवोक्तं श्री-भगवता—</p>
<blockquote>
<p>तस्मान् मद्-भक्ति-युक्तस्य योगिनो वै मद्-आत्मनः ।
न ज्ञानं न च वैराग्यं प्रायः श्रेयो भवेद् इह ॥ [भा। ११.२०.३१] इति ॥२८॥</p>
</blockquote>
<p><strong>र्प्द्</strong>: ११.२०.३०</p>
<p><strong>ह्द्स्</strong>: १.७.४, ११.२०.३१</p>
<p>&ndash;ओ)०(ओ&ndash;</p>
<h3 id="१२-उभयवरधधकरणम">१२। उभयाविरोधाधिकरणम्</h3>
<p><strong>॥ ३.३.२९ ॥</strong></p>
<p>ब्रह्मोपासनं गुणवद् इत्य् उक्तम् । तद् इदानीं द्विविधम् इति दर्शयितुम् आरभते । तद् उ होवाच हैरण्यो गोप-वेशम् अभ्राभं [गो।ता।उ। १.८] इत्य् आदेः, प्रकृत्या सहितः श्यामः [रा।ता।उ। १.४.७] इत्य् आदि, स वा अयम् आत्मा सर्वस्य वशी सर्वस्येशानः [बृ।आ।उ ४.४.२२] इत्य् आदि च श्रूयते । अत्र क्वचिन् माधुर्य-ज्ञान-प्रवृत्त्या रुचि-भक्तिस् तत्-प्राप्ति-हेतुः प्रतीयते । क्वचित् त्व् ऐश्वर्य-ज्ञान-प्रवृत्ता विधि-भक्तिश् चेति । ततश् च विषय-वैलक्षण्येन तत्-तद्-भक्तेर् अपि वैलक्षण्यात् कतमा सा तद्-धेतुउर् इत्य् अनिश्चयात् तल्-लिप्सोस् तत्र प्रवृत्त्य्-असम्भवः स्याद् इति प्राप्ते—</p>
<p><strong>छन्दत उभयाविरोधात् ॥</strong></p>
<p>मण्डूक-प्लुत्या नेत्य् अनुवर्तते । छन्दतस् तादृश-सत्-प्रसङ्गानुयायि-भगवत्-सङ्कल्पाद् एवोभय-विधानां जीवानाम् उभय-विधायां भक्ताव् आस्थेति न प्रवृत्त्य्-असम्भवः । एवं कुतः ? तत्राहोभयेति । उभय-विधयोर् वाक्ययोर् अनुरोधाद् इत्य् अर्थः । अयं भावः—अनादि-सिद्ध-द्विविध-भगवद्-गुणोपासना खलु तन् नित्य-पार्षद्-वृन्दाद् आरभ्य साधकेभ्यः सुरसरित्-प्रवाहवत् प्रचरति । तस्माद् विश्व-वर्तिनां जीवानां यादृच्छिके सत्-प्रसङ्गे सति तद्-देशिक-सद्-उपास्येषु स्व-गुणेषु भक्ति-रसिकः श्री-हरिः सत्-प्रसङ्गिनस् तान् प्रवर्तयितुम् इच्छति ते तु तेन वर्त्मना तम् अनुवर्तन्त इति । अनुग्राही साधकस् तु मध्यमो ग्राह्यः ।</p>
<blockquote>
<p>ईश्वरे तद्-अधीनेषु बालिशेषु द्विषत्सु च ।
प्रेम-मैत्री-कृपोपेक्षा यः करोति स मध्यमः ॥ [भा।पु। ११.२.४६] इत्य् उक्तेः ।</p>
</blockquote>
<p>इत्थं च श्री-हरौ वैषम्याद्य्-अप्रसङ्गः ॥२९॥</p>
<p>**र्प्च् **: ११.२.४४ (<em>ईश्वरे तद्-</em>), ११.२.५१, ११.२.४३, ७.१.२९-३०, १०.८७.२३ (<em>निभृत-मरुन्-</em>), १०.७४.४६।</p>
<p><strong>ह्द्स्</strong> : १.५.२८, ११.१२.१३, ११.२.४६ (<em>ईश्वरे तद्-अधीनेषु</em>)</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.३० ॥<br>
गतेर् अर्थवत्त्वम् उभयथान्यथा हि विरोधः ॥</strong></p>
<p>एवं स्वीकारे सति गतेस् तत्-प्राप्तेर् उभयथार्थवत्त्वम् । माधुर्य-गुणक-भगवत्-कर्मतया पारमैश्वर्य-गुणक-तत्-कर्मकतया च सार्थत्वम् । अर्थः पुरुषार्थः पुरुषोत्तमस् तद्-विशिष्टम् इत्य् अर्थः । अन्यथेत्थम् अस्वीकारे विरोधस् तयोर् वाक्ययोर् व्याकोपापत्तिः स्यात् । हि-शब्दस् तयोः समं प्रामाण्यं सूचयति । न चोपसंहार-सूत्राद् उभयोः प्राप्त्योर् व्यतिकरः । एकान्तिषु स्वेष्टेतर-गुणाप्रकाशात् । वक्ष्यति चैवम् उपरिष्टात् । व्यतिरेकस् तद्-भावेत्य् आदि ॥३०॥</p>
<p>**र्प्च् **: गीता १८.५५, ११.१२.१२, १०.२९.१२-१५, ११.५.३८ (<em>स्व-पाद-मूलं</em>), १०.१४.३-४, ११.२०.७-८, १०.१४.३६, १०.२२.२६, १०.४७.५९ (<em>क्वेमाः</em>)।</p>
<p><strong>ह्द्स्</strong> : ७.१.२९-३०</p>
<p>&ndash;ओ)०(ओ&ndash;</p>
<h3 id="१३-उपपननधकरणम">१३। उपपन्नाधिकरणम्</h3>
<p><strong>॥ ३.३.३१ ॥</strong></p>
<p>अथ रुचि-भक्तेः श्रैष्ठ्यं प्रतिपादयति । विधि-वर्त्मनानुवृत्तः श्रेष्ठ उत रुचि-वर्त्मनेति संशये विधि-परिष्कारेणाभ्यर्हणाद् विधि-वर्त्मनानुवृत्तः श्रेष्ठ इति प्राप्ते—</p>
<p><strong>उपपन्नस् तल्-लक्षणार्थोपलब्धेर् लोकवत् ॥</strong></p>
<p>रुचि-वर्त्मना हरिं भजन्न् उपपन्नः श्रैष्ठ्यम् उपेतस् तस्मिन्न् उपपत्ति-युक्तो वा । कुतः ? तद् इति । तत् तादृशास्व् अभक्तैकरतत्वं लक्षणं यस्य स चासाव् अर्थश् च माधुर्य-गुणकः पुरुषोत्तमः । तस्योपलब्धेः स्वाधीनत्वेन लाभाद् इत्य् अर्थः । दृष्टान्तेन विशदयति लोकेति । लोके यथा सर्वाधिकस्यापि राज्ञः स्वजनानुवृत्ति-रसिकस्य कश्चिज् जनस् तद्-एक-हित-निपुणस् तं स्वाधीनं कुर्वन् प्रशस्येत् तद्वत् । न च प्रभोः पारतन्त्र्यं दोषः। तादृशस्य स्वीय-स्नेहाधीनताया गुणत्वात् । अयं भावः—पुरुषोत्तमः खलु प्रीति-रसिको रुचि-भक्तेषु स्व-माधुर्यं प्रकाश्य तद्-अनुरक्तैस् तैः कृतं स्वार्पणं स्वीकुर्वन् परिक्रीतस् तान् तत्-प्रीत्या प्रधानीकरोति स्व-समनुभवाय । तम् अन्यथा तथानुभवितुं न ते प्रभवः । यद् आह श्रीमान् शुकः—</p>
<blockquote>
<p>नायं सुखापो भगवान् देहिनां गोपिका-सुतः ।
ज्ञानिनां चात्म-भूतानां यथा भक्तिमताम् इह ॥ [भा।पु। १०.९.२१] इत्य् आदि ।</p>
</blockquote>
<p>यद्यपि सर्व-भक्त-साधारणी तस्य वश्यता तथापि एषु तस्याः पराकाष्ठेति सर्व-श्रैष्ठ्य-सिद्धिः । तस्माद् रुचि-वर्त्मनानुवृत्तः श्रेयान् इति ॥३१॥</p>
<p>**र्प्च् **: ९.४.४६, ९.४.४८, ३.२९.११, ३.२५.२९, ३.१३.४८, ४.९.१०, ६.११.२३, १०.१६.३७, ३.१५.४९, ३.१५.४३।</p>
<p><strong>ह्द्स्</strong> : १०.९.२१</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१४-अनयमधकरणम">१४। अनियमाधिकरणम्</h3>
<p><strong>॥ ३.३.३२ ॥</strong></p>
<p>अथेदम् उपासनम् एकानेकाङ्गतया द्विविधम् इति दर्शयितुम् आरभते । अथर्व-शिरःसु—ओं मुनयो ह वै ब्रह्माणम् ऊचुः इत्य् आदिना, सकलं परं ब्रह्म इत्य् अन्तेनाष्टादशार्ण-स्वरूपं निरूप्य पठ्यते । एतद् यो ध्यायति रसति भजति, सोऽमृतो भवति इति । तत्र संशयः—ध्यानादीनि समुदित्य मोक्ष-साधनानि प्रत्येकं वेति तान्य् उक्त्वामृतत्वोक्तेः समुदित्येति प्राप्ते—</p>
<p><strong>अनियमः सर्वेषाम् अविरोधः शब्दानुमानाभ्याम् ॥</strong><sup id="fnref:55"><a href="#fn:55" class="footnote-ref" role="doc-noteref">55</a></sup></p>
<p>ध्यानादीनां सर्वेषां समुदितानां मुक्ति-साधनेनेति न नियमः किन्तु प्रत्येकं तत्-साधनतेति । कुतः ? शब्दानुमानाभ्यां सह, तस्याः श्रुतेर् अविरोधात् ।</p>
<blockquote>
<p>चिन्तयंश् चेतसा कृष्णं मुक्तो भवति संसृतेः ॥ [गो।त।उ। १.११]
पञ्च-पदं जपन् पञ्चाङ्गं द्यावाभूमी सूर्याचन्द्रमसौ साग्नी तद्-रूपतया ब्रह्म सम्पद्यते [गो।त।उ। १.१२] इत्य् आदि श्रुत्या,
कीर्तनाद् एव कृष्णस्य मुक्त-सङ्गः परं व्रजेत् [भा।पु। १२.३.५१]
एकोऽपि कृष्णाय कृतः प्रणामो
दशाश्वमेधावभृथैर् न तुल्यः ।
दशाश्वमेधी पुनर् एति जन्म
कृष्ण-प्रणामी न पुनर्-भवाय ॥ [नार्।पञ्।, भ।र।सि। १.२.१२९]</p>
</blockquote>
<p>इत्य् आदि स्मृत्या च साकम् एतद् यो ध्यायतीत्य् आदि श्रुतेर् विरोधाभावात् । इतरथा प्रतिभक्ति-मुक्ति-विरोधिकाभ्यां ताभ्यां सहासौ विरुध्येत । इत्थं च सोऽमृतो भवतीत्य् अस्य ध्यायतीय् आदिषु प्रत्येकं सम्बन्धः । समुदितानां तथात्वे तु कैमुत्यं व्यक्तम् । उपलक्षणम् अदः श्रवणादीनां नवानां च ।</p>
<p>ननु ध्यानोत्तरैव मुक्तिः श्रूयते । आत्मा वा अरे द्रष्टव्यः इत्य् आदिषु । कथम् अत्र जपाद्य्-उत्तरा साम्भुपगतेति चेद् उच्यते । जपादिकं ध्यानं च मिथोऽनुस्यूतम् । जपादौ ध्यानं, ध्याने च जपादीति प्राग् उक्तं सुस्थिरम् ॥३२॥</p>
<p>**र्प्च् **: ११.१२.७, ११.९.२२-२३, १२.१२.४१, १२.१२.३४।</p>
<p><strong>ह्द्स्</strong> : १२.३.५१, ७.५.२३-२४</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.३३ ॥</strong></p>
<p>ननु ब्रह्म-विद्यायां सत्यां विमुक्तिर् इत्य् अयुक्तम् । सिद्ध-विद्यानाम् अपि ब्रह्म-रुद्रेन्द्रादीनां चिरं प्रपञ्चावस्थिति-भगवत्-प्रातिकूल्यादि-दर्शनाद् इति चेत् तत्राह—</p>
<p><strong>यावद्-अधिकारम् अवस्थितिर् आधिकारिकाणाम् ॥</strong></p>
<p>न खलु सर्वेषां ब्रह्म-विदां विद्यासिद्धौ सत्यां विमुक्तिर् इत्य् अस्माभिर् उच्यते । किन्तु येषां सञ्चितस्य कर्मणो विद्यया विनाशः, क्रियमाणस्य तया विश्लेषः, शरीरारम्भकस्य तु तस्य भोगेन सङ्क्षयस् तेषाम् एव तस्यां सेति । ब्रह्मादीनां त्व् आधिकारिकाणां विनष्ट-विश्लिष्ट-सञ्चित-क्रियमाण-कर्मणाम् अप्य् अधिकारारम्भकं कर्म यावद् अधिकारं न क्षीयतेऽतस् तेषां तावत् प्रपञ्चेऽवस्थितिर् भवेत् । तद्-आरम्भकस्य तस्य समाप्तौ तु ते विमुच्य परं पदं विशन्तीति । इदं तु बोध्यं—अचिराधिकारा मघवादयोऽधिकारान्ते चिराधिकारं ब्रह्माणं गच्छन्ति । तद्-अधिकारान्ते तस्मिन् विमुक्ते तेन सह विमुच्यन्त इति । वक्ष्यति चैवम्—कार्यात्यये तद्-अध्येक्षेण इत्य् आदिना । भगवति तेषां प्रातिकूल्यं तु तल्-लीला-पोषात् तद्-इच्छानुगुणम् एवेत्य् अदोषः । विषयावेशोऽप्य् एषाम् आभास-रूप एव विद्या-निष्ठत्वात् । तस्माद् अधिकारि-भिन्नानां तत्त्व-विदां विद्याधिगमे विमुक्तिर् इति न कापि शङ्का॥३३॥</p>
<p>**र्प्च् **: ८.१४.२, <em>ब्रह्मणा सह ते सर्वे सम्प्राप्ते प्रतिसञ्चरे । परस्यान्ते कृतात्मनः प्रविशति परं पदम्॥</em>)</p>
<p><strong>ह्द्स्</strong> : ५.१७.२३, ११.२९.६</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१५-अकषरधकरणम">१५। अक्षराधिकरणम्</h3>
<p><strong>॥ ३.३.३४ ॥</strong></p>
<p>अथास्थौल्यादि-धर्मानुपसंहर्तुम् आरभते—एतद् वै तद् अक्षरं गार्गि ब्राह्मणा अभिवदन्त्य् अस्थूलम् अनण्व् अह्रस्वम् [बृ।आ।उ। ३.८.८] इत्य् आदि श्रूयते । अथ परा यया तद् अक्षरम् अधिगम्यते यत् तद् अद्रेश्यम् अग्राह्यम् अगोत्रम् अवर्णम् अचक्षुः-श्रोत्रम् इत्य् आदि च । इह भवति वीक्षा । अक्षर-शब्दित-पर-ब्रह्म-विषयाः स्थौल्यादि-प्रतिषेध-बुद्धयः सर्वासूपासनासु नेया न वेति । समान एवं चाभेदात् इत्य् त्र विग्रहात्मक-ब्रह्मोपासनाया निरूपणात् तादृशे ब्रह्मण्य् एतासाम् असम्भवान् न, इति प्राप्ते—</p>
<p>**अक्षर-धियां त्व् अवरोधः सामान्य-तद्-भावाभ्याम्<br>
औपसदवत्, तद् उक्तम् ॥ **</p>
<p>तु-शब्दात् पूर्व-पक्षो निवर्त्यते । अक्षर-ब्रह्म-सम्बन्धिनीनाम् आसाम् अस्थौल्यादि-धियां सर्वासु तास्व् अवरोधः सङ्ग्रहः कार्यः । कुतः ? सामान्येति । सर्वे वेदा यत् पदम् आमनन्ति इति श्रुतेः । सर्वत्रोपास्यस्य ब्रह्म-स्वरूपस्य सामान्याद् ऐकरूप्यात् । तत्र विग्रहेऽस्थौल्यादीनां भावाच् च ।</p>
<p>अयं भावः—ज्ञात्वा देवम् इत्य् आदि श्रुतेर् ज्ञानान् मोक्षः । तच् च ज्ञानं तम् असाधारण्येन गृह्णीयात्, न तु साधारण्येन । अन्यत्रातिप्रसङ्गात् । ततश् चास्थौल्यादि-विशेषित-विभु-ज्ञानानन्दाभिन्न-विग्रह-रूपत्वेन ज्ञानम् असाधारण्याय स्यात् तद्-इतर-निखिल-भेदानुमापकत्वात् । इत्थं च सकल-हेय-प्रत्यनीकत्वं तद्-विग्रहस्य सिद्धम् ।</p>
<blockquote>
<p>स वै न देवासुर-मर्त्य-तिर्यङ्
न स्त्री न षण्डो पुमान् न जन्तुः ।
नायं गुणः कर्म न सन् न चासन्
निषेध-शेषो जयतद् अशेषः ॥</p>
</blockquote>
<p>इति स्थौल्यादि-विहीनत्वेनाभ्यर्थितं वस्तु तादृग्-विग्रहात्मनाविर्भूतम् इति स्मर्यते, हरिर् आविरासीत् इति । अत्रैतादृशाविर्भावम् अर्थयमाने गजेन्द्रे येन रूपेणाविर्भूतं तत् खलु तादृग् एव भवेद् इति विस्फुटं तत्त्वम् । इतरथा ज्ञान-मात्रं तच् चेतस्य् अवभासते । इह प्रापञ्चिकं देवत्वादि प्रतिषिध्यते । स्वरूप-निष्ठं देवत्वं पुरुषत्वं चास्त्य् एव तथैव प्राकट्यात् । गुणानां प्रधानानुगामित्वे निदर्शनम् औपसदवद् इति । उपसदाख्य-कर्माङ्ग-भूत-मन्त्रवद् इत्य् अर्थः । यथा जामदग्न्येऽहीने पुरोडाशिनीषूपसत्स्व् अग्नेर् वै होत्रम् इत्य् आदिकाः पुरोडाश-प्रदान-मन्त्राः साम-वेद-पठिता अपि प्रधानानुगामितया याजुर्वेदिकैर् अध्वर्युभिर् अहिसम्बध्यन्ते । तत्-प्रदानस्य तत्-कार्यत्वात् । एवं क्वाचिक्योऽपि तद्-बुद्धयः प्रधानेनाक्षरेण सह सर्वत्र सम्बध्यन्ते । तासां तद्-अनुगामित्वाद् इति । तद् उक्तं विधि-काण्डे—गुण-मुख्य-व्यतिक्रमे तद्-अर्थत्वान् मुख्येन वेद-संयोगः इति ॥३४॥</p>
<p>**र्प्च् **: ८.३.२४, ८.३.२७, ८.३.२१, ८.३.२६, १०.३.२५।</p>
<p><strong>ह्द्स्</strong> : ८.३.२४, ८.३.२६, ८.३.३०</p>
<p><strong>॥ ३.३.३५ ॥</strong></p>
<p>ननु तादृक् विग्रहत्वादि-धर्म-जातम् इव, सर्व-कर्मा सर्व-गन्धः इत्य् आदि प्रतिपन्नं सर्व-कर्मत्वादिकम् अप्य् अवश्यं सर्वत्र चिन्त्यं स्याद् इति चेत्, तत्राह—</p>
<p><strong>इयद् आमननात् ॥</strong></p>
<p>इयद् एव तादृक् विग्रहत्वादि-गुण-वृन्दम् एव तस्यावश्यं सर्वत्र चिन्तनीयम् । कुतः ? आमननात् । आमननम् आभिमुख्येन चिन्तनं तस्मात् । इयत्ता गुण-जातेन तस्यानुचिन्तनं भवेद् अतस् तद् अवश्यम् अनुचिन्त्यम् । सर्व-कर्मत्वादिकं तु चिन्तित-स्वरूपे तस्मिन्न् अनुवर्तेत तस्मान् न तच्-चिन्ता नियतेति ॥३५॥</p>
<p>**र्प्च् **: ८.१२.६, ८.१२.८</p>
<p><strong>ह्द्स्</strong> : ३.२९.१६, ३.२८.२२</p>
<p>&ndash;ओ)०(ओ&ndash;</p>
<h3 id="१६-अनतरधकरणम">१६। अन्तराधिकरणम्</h3>
<p><strong>॥ ३.३.३६ ॥</strong></p>
<p>अथ स्वात्मकाधिष्ठानत्वं धर्मम् उपसंहर्तुम् आरभते । मुण्डके श्रूयते—</p>
<blockquote>
<p>यः सर्वज्ञः सर्व-विद्यस्य ज्ञान-मयं तपः ।
तस्माद् एतद् ब्रह्म नाम रूपम् अन्नं च जायाते ॥ [मु।उ। १.१.९] इत्य् आदि ।</p>
</blockquote>
<p>ब्रह्मैवेदं विश्वम् इदं वरिष्ठम् इत्य् अन्तम् । तत्र संशयः—संव्योम-शब्दाभिहितं ब्रह्म-पुरं किं सामर्थ्यैश्वर्य-पर्यायस् तन्-महिमैव भवेद् उत विचित्र-प्रासाद-गोपुर-प्राकारादि-रूपं तद् इति । किं प्राप्तं तादृशस् तन् महिमैव तद् इति । स भगवः कस्मिन् प्रतिष्ठित इति, स्वे महिम्नि [छा।उ। ७.२४.१] इति स्व-महिमाधारत्व-श्रवणात् । तस्मान् महिमैव पुरत्वेन निरूपितः संव्योम-शब्दितश् च सः, तस्यानन्त्यात् । न खलु विभोर् अधिष्ठानं सम्भवेद् इत्य् उक्तं ब्रह्मैवेत्य् आदिना । एवं प्राप्ते पठति—</p>
<p><strong>अन्तरा भूत-ग्रामवत् स्वात्मनः ॥</strong></p>
<p>अन्तरा संव्योम-पुर-मध्ये स्वात्मनो भूत-ग्रामवद् विभाति । स्वात्मनः स्वीयत्वेन वृतस्य भक्तअस्ययेत्य् अर्थः । यम् एवैष वृणुते तेन लभ्यः [क।उ। १.२.२२] इत्य् आदि श्रुतेः । तत्रत्यं वस्तु-जातं ब्रह्मात्मकम् अपि पृथिव्यादि-निर्मितवत् स्फुरतीत्य् अर्थः । वच्-छब्देन भूत-ग्रामत्वं तस्य निरस्तम् । किन्तु स्वात्मकत्वम् उक्तम् ।</p>
<blockquote>
<p>ब्रह्मैवेदम् अमृतं पुरस्तात् पश्चाच् च ।
ब्रह्म दक्षिणतश् चोत्तरेणाधश् चोर्ध्वं प्रसृतम् ॥
ब्रह्मैवेदं विश्वम् इदं वरिष्ठम् ॥ [मु।उ। २.२.११] इति ।</p>
</blockquote>
<p>यथा विज्ञानानन्दे परमात्मनि पाणि-पाद-नखर-कुन्तलादि-मयं वैचित्र्यं तद्-भक्तस्य स्फुरति, तथा तद्-आत्म-भूते तल्-लोकेऽपि भूतोयादि-रूपं त्द् इत्य् अर्थः । एकम् अपि विचित्रं चन्द्रकादिवद् विभातीति ॥३६॥</p>
<p>**र्प्च् **: ३.१५.४७-४८, १०.२८.१४-१५, २.९.९-१७।</p>
<p><strong>ह्द्स्</strong> : ११.९.२१, ११.३.३७, १०.७०.४३, ४.२९.४६</p>
<p>**॥ ३.३.३७ ॥<br>
अन्यथा भेदानुपपत्तिर् इति चेन्, नोपदेशान्तरवत् ॥ **</p>
<p>अन्यथा भेदाभावे सत्य् अधिष्ठानाधिष्ठातृ-भेदानुपपत्तिर् इति चेन्, नैष दोषः । कुतः ? उपदेशान्तरवद् उपपत्तेः । आनन्दं ब्रह्मणो विद्वान् इत्य् आद्य् उपदेशान्तरे यथा सत्य् अप्य् अभेदे विशेष-बलाद् भेद-कार्यम् उपपद्यते तद्वद् इत्य् अर्थः ॥३७॥</p>
<p>**र्प्च् **: २.९.१७।</p>
<p><strong>ह्द्स्</strong> : १०.१४.२२, १०.१३.५४</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="वयतहरधकरणम">व्यतिहाराधिकरणम्</h3>
<p><strong>॥ ३.३.३८ ॥</strong></p>
<p>लोक-लोकिनोर् उपास्य-भावं समम् इति व्यञ्जयति—</p>
<p><strong>व्यतिहारो विशिंषन्ति हीतरवत् ।</strong></p>
<p>आत्मानम् एव लोकम् उपासीत् [बृ।आ।उ। १.४.१५] इत्य् आद्याः श्रुतयो हि यस्माल् लोकत्वेन परमात्मानं विशिंषन्ति परमात्मत्वेन लोकम् । च अतो व्यतिहारः सिद्धः । परमात्मैव लोको, लोकः परमात्मेति । इतरवत् यथेतराः सत्-पुण्डारीक-नयनम् इत्य् आद्याः, साक्षात्-प्रकृति-परोऽयम् आत्मा गोपालः इत्य् आद्याश् च श्रुतयो विग्रहं परमात्मत्वेन विशिंषन्ति परमात्मानं च विग्रहत्वेनेति तद्वत् । तथा चानन्द-चिद्-विग्रहो हरिर् अचिन्त्य-शक्त्या स्वयं विचित्रस् तादृश-लोक-रूपश् च स्वभक्तस्य स्फुरति नान्यस्येति तद्-वत्सोऽपि ध्येय इति सिद्धम् ॥३७॥</p>
<p><strong>र्प्च्</strong> : ९.५.३, ९.११.११, १०.८३.४, ११.६.३२, १२.५.१२।</p>
<p><strong>ह्द्स्</strong>: १०.१३.५३-५४</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१७-सतयधकरणम">१७। सत्याधिकरणम्</h3>
<p><strong>॥ ३.३.३९ ॥</strong></p>
<p>अथोक्तार्थ-स्थैर्याय इदम् आरभ्यते । विशेष-बोधकानि वचांसि विषयः । विशेषा मायिकाः स्वाभाविका वेति संशयः । नेह नानास्ति किञ्चन । अथात आदेशो नेति नेति इत्य् आदि श्रवणान् मायिकास् त इति प्राप्ते पठ्यते—</p>
<p><strong>सैव हि सत्यादयः ।</strong></p>
<p>परास्य शक्तिर् इत्य् आदौ विष्णु-शक्तिः परा इत्य् आदौ च मायेतरा वह्न्य्-उष्णतेव स्वाभाविकी या पराख्या स्वरूप-शक्तिर् उक्ता, सैव हि यस्मात् सत्यादयो विशेषा भवन्त्य् अतस् तेन मायिका अपि त्व् आत्मानुबन्धिनः स्युर् इत्य् अर्थः । सत्यादीनां गुणानां परात्वे वक्ष्यमाणवायतनौ हेतू द्रष्टव्यौ । अत एव नेह नानास्ति किञ्चन इत्य् उक्तम् । अथात इत्य् आद्य् अर्थस् तु प्राग्-विवृतः । आदि-शब्दात् शौच-दया-क्षान्त्य्-आदयः सार्वज्ञ-सार्वैश्वर्यानन्द-सौन्दर्यादयश् च बोध्याः । अत एव श्रीमान् पराशरो भगवच्-छब्दस्य शुद्धो महा-विभूति-धर्मी परमात्मा वाच्य इत्य् उक्त्वा सम्भृतत्वादीन् पूर्णैश्वर्यादींश् च धर्मान् व्यस्त-समस्त-भूतस्य तस्य वाच्यान् अवोचत् । समस्तस्य तस्य पुनः शेष-ज्ञानादीन् धर्मान् वाच्यान् अभ्यधात्—</p>
<blockquote>
<p>शुद्धे महा-विभूत्य्-आख्ये परे ब्रह्मणि शब्द्यते ।
मैत्रेय भगवच्-छब्दः सर्व-कारण-कारणे ॥ इत्य् आदिना ।
सम्भर्तेति तथा भर्ता भ-कारोऽर्थ-द्वयान्वितः ।
नेता गमयिता स्रष्टा ग-कारार्थस् तथा मुने ॥
ऐश्वर्यस्य समग्रस्य वीर्यस्य यशसः श्रियः ।
ज्ञान-वैराग्ययोश् चापि षण्णां भग इतीङ्गना ॥
वसन्ति यत्र भूतानि भूतात्मन्य् अखिलात्मनि ।
स च भूतेष्व् अशेषेषु व-कारार्थस् ततोऽव्ययः ॥
ज्ञान-शक्ति-बलैश्वर्य इत्य् आदिना च ।</p>
</blockquote>
<p>तथा च तत्-स्वरूपाभिन्ना परैव तत्र सत्यादयो विशेषा भवन्तीति ध्येयं धर्मि-निर्भेदम् इति सिद्धम् ॥३९॥</p>
<p>**र्प्च् **: १.१६.२४-२७, १०.२.३४-३६, ६.४.२९, चै।च। २.२१ (<em>कृष्णेर मधुर रूप शुन सनातन</em>)</p>
<p><strong>ह्द्स्</strong> : १.१.१ (<em>सत्यं परं धीमहि</em>), ३.३३.३, १.१६.१७, १.१६.३०-३१, २.२.२६</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१८-कमदय-अधकरणम">१८। कामाद्य्-अधिकरणम्</h3>
<p><strong>॥ ३.३.४० ॥</strong></p>
<p>अथ श्री-वैशिष्ट्यं गुणम् उपसंहर्तुम् आरम्भः । श्रीश् च लक्ष्मीश् च पत्नी [शु।य। ३१.२२] इति यजुषि श्रूयते । इह श्री रमा-देवी । लक्ष्मीर् भागवती सम्पद् इत्य् एके । श्रीर् वाग्-देवी, लक्ष्मीस् तु रमा-देवीत्य् अपरे । अथर्व-शिरसि च—कमला-पतये नमः रमामानस-हंसाय गोविन्दाय नमो नमः इति । रमाधाराय रामाय इति चैवम् आदि । अत्र भवति वीक्षा श्रीर् इयं प्राकृतत्वाद् अनित्योतपरात्वान् नित्येति । अथात आदेशो नेति नेति इति परमात्मनि निःशेष-विशेष-प्रतिषेधात्, न तत्र श्र्य्-आदि-रूपः कश्चिद् विशेषः सम्भवी । किन्तु स्वीकृत-मायो विशुद्ध-सत्त्व-मूर्तिस् तादृश्यापि श्रिया युज्यते इत्य् अनित्या तस्य श्रीर् इति प्राप्ते—</p>
<blockquote>
<p><strong>कामादीतरत्र तत्र चायतनादिभ्यः ॥</strong></p>
</blockquote>
<p>सैवेति पूर्वतोऽनुवर्तते । सैव परैव श्रीः सती तत्र प्रकृत्य्-अस्पृष्टए संव्योम्नि तस्माद् इतरत्र प्रपञ्चान्तर्गते तत्-प्रकाशे च स्वनाथस्य परमात्मनः कामादि वितनोतीति नित्य-श्रीकः सः । कामोऽत्र श्र्ङ्गाराभिलाषः । आदिना तद्-अनुगुणा तत्-परिचर्या च । श्रीः परैवेति । कुतः ? आयेति । आयाद् व्याप्तेः । तनाद् भक्त-मोक्षानन्द-विस्ताराच् च । उभयत्र सत्यादिवद् इति दृष्टान्तः । आदिना परैक्य-वाक्यं गृह्यते । तत्र परास्य शक्तिर् इत्य् आदौ स्वाभाविकीति परमात्माभेदाभिधानात् परा विभ्वी सैव हीति ज्ञान-कारुण्यादि-रूपत्वोक्तेर् मोक्षदा च । तद्-अभेदाद् एव श्रीश् च तथा । स्मृतं चैवं श्री-विष्णु-पुराणे—</p>
<blockquote>
<p>नित्यैव सा जगन्-माता विष्णोः श्रीर् अनपायिनी ।
यथा सर्व-गतो विष्णुस् तथैवेयं द्विजोत्तम ॥ [वि।पु। १.८.१५] इति ।
आत्म-विद्या च देवि त्वं विमुक्ति-फल-दायिनी [वि।पु। १.९.११८] इति च ।</p>
</blockquote>
<p>न च भेदे सतीदं द्वयं शक्यं वक्तुम् अपसिद्धान्तापत्तेः । श्रियः परैक्यं च स्मृतं तत्रैव ।</p>
<blockquote>
<p>प्रोच्यते परमेशो यो यः शुद्धोऽप्य् उपचारतः ।
प्रसीदतु स नो विष्णुर् आत्मा यः सर्व-देहिनाम् ॥ इति ।</p>
</blockquote>
<p>अत्र परैव मेति विस्फुटम् । आयादीनि प्रकृतेर् न सम्भवन्तीति तद्-अन्यत्वं श्रियः सुव्यक्तम् । तस्मात् परैव श्रीर् अतो नित्या सेति ॥४०॥</p>
<p>**र्प्च् **: वि।पु। १.८.१५, १.९.११८, भा। १०.४७.६०-६१, १०.८७.२३।</p>
<p><strong>ह्द्स्</strong> : १०.५३.३७, १०.३३.१६, १०.३३.६, १०.३२.१४,</p>
<p><strong>॥ ३.३.४१ ॥</strong></p>
<p>ननु परैव चेत् श्रीस् तर्हि तद्-भक्तेर् विलोपापत्तिः । न हि स्वस्मिन् स्व-भक्तिः सम्भवेद् इति चेत् तत्राह—</p>
<p><strong>आदराद् अलोपः ॥</strong></p>
<p>सत्य् अप्य् अभेदे विचित्र-गुण-रत्नाकरत्वेन स्वमूलत्वेन च शिर्यः परस्मिन्न् आदरात् तद्-भक्तेर् अलोपः । न खलु वृक्षम् अनाद्रियमाणा शाखास्ति, न च चन्द्रं तत्-प्रभा । तद्-भक्तिश् चोक्त-श्रुतिभ्यः प्रतीयते—श्रीर् यत्-पदाम्बुज-रजश् चकमे तुलस्या लब्ध्वापि वक्षसि पदं किल भृत्य-जुष्ट [भा।पु। १०.२९.३७] इत्य् आदि स्मृतिभ्यश् च ॥४०॥</p>
<p>**र्प्च् **: १०.२९.३७, ४.९.१०, १०.२.३२, १०.१४.४८, ब्र।वै।पु। ३.१११.५८ (<em>मुर क्लेशे च सन्ताप-कर्म-भोगे च कर्मणाम् । दैत्य-भेदे ह्य् अरिस् तेषां मुरारिस् तेन कीर्तितः ॥</em>), भा। १०.२२.२६, चै।च। २.२१ (<em>रूप देखि आपनार, कृष्णेर हैल चमत्कार</em>), १०.३३.१७, <em>रमन्ते योगिनोऽनन्ते, कृषि भूर्-वाचकः</em>, भा। ६.३.३२, ११.६.७, ११.६.१५।</p>
<p><strong>ह्द्स्</strong> :** **१०.८९.३७</p>
<p><strong>॥ ३.३.४२ ॥</strong></p>
<p>ननु रवि-विषयाश्रय-भावेनालम्बन-विभाव-भेदे सति शृङ्गाराभिलाषः सम्भवेत् । निर्भेदे तु तत्त्वे नासौ सम्भावयितुं शक्य इति चेत् तत्राह—</p>
<p><strong>उपस्थितेऽतस् तद्-वचनात् ॥</strong></p>
<p>उपस्थितम् इति भावे निष्ठा । यद्यपि शक्ति-तद्-आश्रययोर् अस्त्य् अभेदस् तथापि शक्याश्रयस्य पुरुषोत्तमत्वेन शक्तेश् च युवती-रत्नत्वेनोपस्थितौ सत्यां स्वारामत्व-पूर्त्य्-आद्य्-अनुगुणं कामादि समुदेत्य् अतः सिद्धं तत् । इदं कुतः ? तद्-वचनात् । यो ह वै कामेन कामान् कामयते स कामी भवति । यो ह वै त्व् अकामेन कामान् कामयते सोऽकामी भवति [गो।ता।उ। २.२१] इत्य् अथर्व-शिरसि तादृश-कामाद्य्-अभिधानाद् इत्य् अर्थः । अकामेनेति सादृश्ये नञ् । काम-तुल्येन प्रम्णेत्य् अर्थः । तेनात्मानुभव-लक्षणेन विषय-कामानां खलु स्वारामत्वं पूर्णतां च नातिक्रामतीति । स्वात्मक-श्री-स्पर्शाद् उदग्रानन्दस् तु स्व-सौन्दर्य-वीक्षणादेर् इव बोध्यः । एतद् उक्तं भवति—पराख्य-स्वरूप-शक्ति-विशिष्टं खलु पर-तत्त्वं श्रुत्य्-आदिषु प्रतिपन्नं स्व-प्राधान्येन स्फुरत् तत् पुरुषोत्तम-सञ्ज्ञम् । पराख्य-शक्ति-प्राधान्येन स्फुरत् तु धर्मादि-सञ्ज्ञम् । परैव खलु ज्ञान-सुख-कारुण्यैश्वर्य-माधुर्याद्य्-आकरेण स्फुरन्ती धर्म-रूपा । शब्दाकारेणाह्वयोक्ति-रूपा । धराद्य्-आकारेण धाम-रूपा । ह्लादिनी-सार-समवेत-संविद्-आत्मक-युवती-रत्नत्वेन तु राधादि-श्री-रूपा चेति सामस्त्येन परेत्य् उक्ता । तथा चाभेदे सत्य् अपि विशेष-विजृम्भितेन भेद-कार्येण विभाव-वैलक्षण्य-विभानात् तद्-अभिलाषः सिद्ध इति । धर्मादि-रूपता तु न पश्चात्तनी किन्तु अनादि-सिद्धमतीति नकापि क्षतिर् अस्ति । तस्मात् परं तत्त्वं श्रीमद् एव ध्येयं तज्-जनानुयायिभिः ॥४२॥</p>
<p>**र्प्च् **: ११.२.३८, ७.४.२९-३१।</p>
<p><strong>ह्द्स्</strong> : १०.२९.१३, १०.३३.२, १०.३३.१९, १०.३३.७</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१९-तन-नरधरणनयमधकरणम">१९। तन्-निर्धारणानियमाधिकरणम्</h3>
<p><strong>॥ ३.३.४३ ॥</strong></p>
<p>तत्रैव श्रूयते—तस्मात् कृष्ण एव परो देवस् तं ध्यायेत् तं रसेत् तं यजेत् तं भजेद् इति ओं तत् सद् इति [गो।ता।उ। १.४८] । अत्र संशयः । श्री-कृष्णत्वेन गुणेन श्री-हरेर् उपासनं नियतं न वेति । अवधारण-स्वारस्यात्तेन तन् नियतम् इति प्राप्ते—</p>
<p><strong>तन्-निर्धारणानियमस् तद्-दृष्टेः पृथग् घ्य् अप्रतिबन्धः फलम् ॥</strong></p>
<p>तेन निर्धारणेनानियमः श्री-कृष्णत्वेनैव धर्मेण श्रीहरिर् उपास्यो नान्येन श्री-रामत्वादिना इति नियमो नेत्य् अर्थः । श्री-कृष्णत्वं यशोदा-स्तनन्धयत्वे सति विभु-विज्ञानानन्द-वस्तुत्वम् । एवं कुतः ? तद्-दृष्टेः ।</p>
<blockquote>
<p>यत्रासौ संस्थितः कृष्णस् त्रिभिः शक्त्या समाहितः ।
रामानिरुद्ध-प्रद्युम्नै रुक्मिण्या सहितो विभुः ॥
चतुः-शब्दो भवेद् एको ह्य् ओङ्कारस्यांशकैः कृतः ॥ इति ।</p>
</blockquote>
<p>तत्रैव श्री-कृष्णात्म-भूतानां बलदेवादीनाम् अपि तद्वद् उपास्यत्व-प्रतीतेर् इत्य् अर्थः । तर्हि कृष्ण एवेत्य् अवधारणं विफलम् । तत्राह पृथग् इति । हि यस्मात् तत्-फलं पृथग् अस्तीत्य् अर्थः । तथा च शक्तौ रुचौ च सत्यां समुच्चित्योपासनं तद्-अभावे तु तेनैवेति स्थिरम् ॥४३॥</p>
<p>**र्प्च् **: ११.२.४३, ११.२.३९, ११.२९.३२, ११.२९.१७-१८, १२.८.४६, १०.४०.४-१०, ११.१.१०, ११.१.६, १०.३२.२, १०.३२.१३, १०.३२.२१, १०.३८.१३, ११.२९.४८, ३.११.३४-३७, ३.११.२२-२३, ६.६.२७।</p>
<p><strong>ह्द्स्</strong> : १.३.२८, २.३.३०, १०.४०.९-१०।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२०-परदनधकरणम">२०। प्रदानाधिकरणम्</h3>
<p><strong>॥ ३.३.४४ ॥</strong></p>
<p>अथ गुरु-गम्यत्वं गुणम् उपसंहर्तुम् आरभ्यते । विद्या-प्रदेशेषु श्रूयते ।</p>
<blockquote>
<p>यस्य देवे परा भक्ति यथा देवे यथा गुरौ ।
तस्यैते कथिता ह्य् अर्थाह् प्रकाशन्ते महात्मनः ॥ [श्वेत्। उ। ६.२५ ॥</p>
</blockquote>
<p>इति श्वेताश्वतरोपनिषदि । आचार्यवान् पुरुषो वेद [छा।उ। ६.१४.२] इति । तद्-विज्ञानार्थं स गुरुम् एवाभिगच्छेद् [मु।उ। १.२.१२] इति चान्यत्र । इह संशयः । गुरु-लब्धाच् छ्रवणाद् इतः फलं गुरु-प्रसाद-सहितात् तस्माद् वेति । तत्र श्रवणादितः फलाभिधानात् किं तत्-प्रसादेनेति प्राप्ते—</p>
<p><strong>प्रदानवद् एव तद् उक्तम् ॥</strong></p>
<p>यथा प्रसन्नेन गुरुणा ब्रह्माप्ति-हेतुः श्रवणादि-साधनं दत्तं तथैव तत्-प्राप्ति-रूपं फलं भवति । न तु श्रवणादि-मात्रेणेत्य् आवश्यकम् । तत्-गुर्व्-अनुग्रहावेक्षणम् उक्तम् । प्र-शब्दः प्रसादं व्यञ्जयति । आह चैवं श्री-भगवान् अरविन्दाक्षः । आचार्योपासनं शौचम् इति । तथा च तद्-अनुग्रह-सहिताच् छ्रवणादितस् तत्-प्राप्तिर् इति ॥४३॥</p>
<p>**र्प्च् **: १०.१४.२३, ११.३.२२, ११.१०.१२, ११.१२.२२, ११.२९.६,</p>
<p><strong>ह्द्स्</strong> : ११.१०.५, ११.१२.२४, ११.१७.२७, ११.१७.२८, १०.८७.३३</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>२१। लिङ्ग-भूयस्त्वाधिकरणम्<br>
॥ ३.३.४५ ॥</strong></p>
<p>अथ स्व-प्रयत्नो बलवान् श्री-गुरु-प्रसादो वेति सन्देहेऽकृते प्रयत्ने तत्-प्रसादस्याकिञ्चित्करत्वात् स्व-प्रयत्नो बलवान् इति प्राप्ते—</p>
<p><strong>लिङ्ग-भूयस्त्वात् तद् धि बलीयस् तद् अपि ।</strong></p>
<p>ऋषभादिभ्यो ब्रह्म-श्रुतवता सत्य-कामेन भगवांस् त्व् एव मे कामं ब्रूयात् इति श्री-गुरुः प्रार्थ्यते । तथाग्निभ्यः श्रुत-विद्येनोपकोशलेन चेत्य् आदि-छान्दोग्यादि-दृष्ट-गुरु-प्रसादन-लिङ्ग-बाहुल्यात् तत्-प्रसादनम् एव बलिष्ठम् । तर्हि तावतालम् इत्य् अपि न मन्तव्यम् । किं तर्हि तद् अपि श्रवणादि च कर्तव्यम् । यस्य देवे परा भक्तिः, श्रोतव्यो मन्तव्यः इत्य् आदि श्रुतेः ।</p>
<blockquote>
<p>गुरु-प्रसादो बलवान् न तस्माद् बलवत्तरम् ।
तथापि श्रवणादिश् च कर्तव्यो मोक्ष-सिद्धये ॥ इति स्मृतेश् च ॥४५॥</p>
</blockquote>
<p>**र्प्च् **: ११.३.४९, १०.८७.३३।</p>
<p><strong>ह्द्स्</strong> : ११.३.२१-२२</p>
<p>&ndash;ओ)०(ओ&ndash;</p>
<h3 id="२२-परव-वकलपधकरणम">२२। पूर्व-विकल्पाधिकरणम्</h3>
<p><strong>॥ ३.३.४६ ॥</strong></p>
<p>एवं गुणादि-विशिष्टस्य भगवत उपासनाद् देशिकानुग्रह-सह-कृतात् फलम् इत्य् आपादितम् । अथैतद् विरोधि-वाक्यार्थ-समाधिना परिपुष्यते । गोपाल-तापन्यां मुनिभिः सर्वाराध्यत्वादि-गुणकं वस्तु पृष्टः पद्म-योनिस् तथात्वेन श्री-कृष्णम् उद्दिश्य तत्-प्राप्ति-हेतुं तद्-भक्तिम् उपदिशति । तद् उत्तरत्र च—तस्माद् देवः परो रजसेति सोऽहम् इत्य् अवधार्यात्मानं गोपालोऽहम् इति भावयेत् । स मोक्षम् अश्नुते । स ब्रह्मत्वम् अधिगच्छति । स ब्रह्म-विद् भवति [गो।त।उ। २.३८-३२ ॥ इत्य् आदि पठ्यते । इह सोऽहम् इत्य् अभेदाभ्यासो दृश्यते । अत्र संशयः । परापरात्म-स्वरूपैक्य-विषयेयं सोऽहम् इति भावना किं वा पूर्वोपदिष्टाया भक्तेर् एव कश्चन प्रकार इति शब्द-स्वारस्यात् तद्-विषयासौ मोक्ष-हेतुर् इति प्राप्ते—</p>
<p><strong>पूर्व-विकल्पः प्रकरणात् स्यात् क्रिया मानसवत् ।</strong></p>
<p>पूर्वस्या भक्तेर् एव विकल्पो यः सोऽहम् इति भावः । कुतः ? प्रेति । भक्तिर् अस्य भजनम् । तद् इहामुत्रोपाधि-नैरास्येनैवामुष्मिन् मनः-कल्पनम् । एतद् एव च नैष्कर्म्यम् [गो।त।उ। १.१४] इति तस्याः पूर्वं प्रकृतत्वात् । सच्-चिद्-आनन्दैक-रसे भक्ति-योगे तिष्ठति [गो।त।उ। २.७८] इति तथैवोपसंहाराच् च प्रकार-विशेष एव नार्थान्तरम् इत्य् अत्र दृष्टान्तः क्रियेत । क्रिया परिचर्यार्चनादि-रूपा । मानसं च ध्यानम् । ते यथा भक्तेर् एव प्रकारौ, तथा सोऽहम् इति भावोऽपि पूर्वोपदिष्टाया भक्तेः प्रकार-विशेषो भवतीति । रागाद् भयाच् चगाढावेशे सति सोऽहम् इति भावोऽभ्युदेति । कृष्णोऽहम् इति सिंहोऽहम् इति च । एतद् उक्तं भवति पूर्व-विभागे—कः परमो देवः ? [गो।त।उ। १.२] इत्य् आदिना सर्वाराध्यत्व-संसार-निवर्तकत्व-सर्वाश्रयत्व-सर्व-कारणत्व-गुणकं परमार्थ-वस्तु मुनिभिः पृष्टो ब्रह्मा श्री-कृष्णो वै परमं दैवतम् [गो।त।उ। १.३] इत्य् आदिना तत्-तद्-गुणक-तादृश-वस्तुत्वं श्री-कृष्णस्याभिध्यायैतद् यो ध्यायति [गो।त।उ। १.६] इत्य् आदिना भजनीयस्य तस्य तद्-भक्तेश् च विशेष-प्रश्ने तैः प्रवर्तिते तद् उ होवाच हैरण्यः&ndash; गोप-वेशम् अभ्राभं [गो।त।उ। १.८] इत्य् आदिना सपरिकरं तत्-स्वरूपम् उपवर्ण्य रम्यं पुना रसनं [गो।त।उ। १.१२] इत्य् आदिना जपेन तेन प्राप्यं तत्-स्वरूपं फलम् उक्त्वा तच् च तम् एकं गोविन्दम् [गो।त।उ। १.३३] इत्य् आदिना ज्ञान-सुखात्मकं भवतीति निर्णयान्तेऽपि तस्माच् छ्री-कृष्ण एव परो देवः [गो।त।उ। १.४८] इति तथैवोपसंहरति ।</p>
<p>उत्तर-विभागे तु तत्-प्रेष्ठा गोप्यस् तेन सह विहृत्य पृष्टेन तेनाज्ञाप्तास् ता वरान्नेन दुर्वाससं मुनिं भोजयामासुर् इत्य् एकदा हि [गो।त।उ। २.१] इत्य् आदिना प्रकीर्त्यते । अथ तुष्टेन तेन दत्ताशीर्भिस् ताभिः श्री-कृष्ण-तत्त्वं पृष्टः स मुनिस् तल्-लीलाया लोक-विलक्षणत्वं विवक्षुर् अयं हि श्री-कृष्ण [गो।त।उ। २.१८] इत्य् आदिना तस्य सर्व-कारणत्व-विशुद्ध-स्नेह-वश्य-स्वभावत-नित्य-तत्-कान्तत्वादिकम् आचष्टे । अथ सा होवाच [गो।त।उ। २.२३] इत्य् आदिना तस्य जन्म-कर्म-मन्त्र-धामानि ताभिः पृष्टो मुनिः पूर्वार्थ एवाभ्यास-लिङ्गेन तात्पर्यं निर्णेतुं ब्रह्म-नारायऋष्णोपाख्यानम् उपक्षिपति स होवाच तं हि [गो।त।उ। २.२६] इत्य् आदिना । तत्र च श्री-कृष्णस्य पूर्णत्वं संसार-तारकत्वम् । तस्य मथुराख्यम् अधिष्ठानं तच् च ब्रह्मात्मकं चक्राधारकं वनैर् अनेकैर् उल्लसद् इति निरूप्य तस्माद् एवं परो रजसेति सोऽहम् [गो।त।उ। २.३८] इत्य् आदिना तद्-अभेदो भावो मोक्ष-हेतुर् इत्य् अभिधीयते । स चोक्त-हेतोर् भक्तेर् एव पूर्वोपदिष्टायाः प्रकार-भेदो भवितुं युक्तः । तस्माद् अश्रु-प्रलयादिवत् तद्-विशेषोऽयम् अहम् अस्मि ब्रह्माहम् अस्मीति तैत्तिरीयकादि-दृष्टः अभेद-व्यपदेशस् तु तद्-आयत्त-वृत्तिकत्वादिभिर् भेदे एव सति सङ्गच्छेतेति पुरैवाभिहितम् ॥४६॥</p>
<p>**र्प्च् **: १०.१०.३८ (<em>वाणी</em>), १०.४७.५८, ७.४.३०, १०.३०.१४</p>
<p><strong>ह्द्स्</strong> : ७.४.३७-३८, १०.३०.२, १०.३०.१४</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.४७ ॥</strong></p>
<p>सोऽहम् इति भावो भक्तेर् एव प्रकार-विशेषो मन्तव्यो न तु परापरात्म-स्वरूपैक्यानुसन्धिर् इत्य् अत्र हेत्व्-अन्तरम् आह—</p>
<p><strong>अतिदेशाच् च ॥</strong></p>
<p>तत्रैवोत्तरत्र—</p>
<blockquote>
<p>यथा त्वं सह पुत्रैस् तु यथा रुद्रो गणैः सह ।
यथा श्रियाभियुक्तोऽहं तथा भक्तो मम प्रियः ॥ [गो।त।उ। २.४९]</p>
</blockquote>
<p>इति पद्मयोन्य्-आदेः पुत्रादि-साहित्यवत् स्वस्य स्व-भक्त-साहित्यातिदेशात् । च-शब्दात्</p>
<blockquote>
<p>ध्यायेन् मम प्रियो नित्यं मोक्षम् अधिगच्छति ।
स मुक्तो भवति तस्मै आत्मानं च ददामि वै ॥ [गो।त।उ। २.७३]</p>
</blockquote>
<p>इति तत्-पर-वाक्यं गृहीतम् । तत्र नित्य-प्रियत्व-स्वात्म-दान-सम्प्रदानत्वादि तद्-भक्तस्योच्यते । तद् एतच् च तद्-ऐक्ये न सम्भवेत् । तस्माच् च तद्-विशेषोऽसाव् इत्य् अधिगन्तव्यम् । इत्थं च श्री-राम-तापन्य्-आदि-दृष्टोऽपि सोऽहम् इति भावो व्याख्यातः । तथा च देशिकानुग्रह-सहकृतात् भगवद्-उपासनद् विमुक्तिर् इति न कापि क्षतिर् इति ॥४७॥</p>
<p>**र्प्च् **: ९.४.४९ (<em>साधवो</em>)</p>
<p><strong>ह्द्स्</strong> : ९.४.६३-६४, ९.४.६८</p>
<p>&ndash;ओ)०(ओ&ndash;</p>
<h3 id="२३-वदयधकरणम">२३। विद्याधिकरणम्</h3>
<p><strong>॥ ३.३.४८ ॥</strong></p>
<p>शास्त्र-ज्ञान-पूर्वकम् उपासनं विद्योच्यते । तया मुक्तिर् इत्य् एतत् परिष्कर्तुम् आरभ्यते । तम् एव विदित्वातिमृत्युम् एति नान्यः पन्था विद्यतेऽयनाय [श्वे।उ। ३.८] इति । पुरुष-सूक्ते<sup id="fnref:56"><a href="#fn:56" class="footnote-ref" role="doc-noteref">56</a></sup> तम् एव विद्वान् अमृत इह भवति इत्य् आदि चान्यत्र पठ्यते । तत्र कर्म मोक्ष-हेतुर् उत समुच्चिते विद्या-कर्मणी, किं वा विद्येति संशयः । किं प्राप्तं ? कर्मेति । शेषत्वात् पुरुषार्थत्वेति षट्-सूत्री-निर्णयात् । विद्या तु तच्-छेषो भवेत् समुच्चिते विद्या-कर्मणी वा तद् धेतुर् न तु तयोर् एकतरं तं विद्या-कर्मणी इति श्रवणात् । यद् उक्तम् उभाभ्यां व पक्षाभ्यां यथा खे पक्षिणो गतिः । तथैव कर्म-ज्ञानाभ्यां मुक्तो भवत् मानव इति । विद्या वा तद्-धेतुः । तम् एव विदित्वा [श्वे।उ। ३.८] इत्य् आदि श्रवणात् । तस्माद् अनिर्णयोऽस्तु । एवं प्राप्ते पठति—</p>
<p><strong>विद्यैव तु तन्-निर्धारणात् ॥</strong><sup id="fnref:57"><a href="#fn:57" class="footnote-ref" role="doc-noteref">57</a></sup></p>
<p>तु-शब्दः शाङ्का-च्छेदार्थः । विद्यैव मोक्ष-हेतुः, न तु कर्म । न च समुच्चिते विद्या-कर्मणी । कुतः ? तद् इति । तम् एव विदित्वा [श्वे।उ। ३.८] इत्य् आदौ तस्यास् तत्त्वावधारणात् । विद्या-शब्देन हि ज्ञान-पूर्विका भक्तिर् उच्यते । विज्ञाय प्रज्ञां कुर्वीत इत्य् आदौ तादृश्यास् तस्यास् तत्त्वाभिधानात् । स्मृतिश् चोभयत्र विद्या-शब्दं प्रयुङ्क्ते । विद्या-कुठारेण शितेन धीरः [भा।पु। ११.१२.१२] इति, राज-विद्या राज-गुह्या [गीता ९.१] इति च । तस्माद् असौ तन्त्रेण ते द्वे गृह्णीयात् । कौरव-शब्दवत् मीमांसक-शब्दवच् च । पूर्वो धार्तराष्ट्र-पाण्डवौ, परस् तु कर्मविद्-ब्रह्मविदौ तथा गृह्णाति ॥४८॥</p>
<p>**र्प्च् **: ११.१२.१२, १.२.२१, ११.२०.३०, ११.११.३।</p>
<p>**ह्द्स् : **११.१३.३४, ११.११.३-४</p>
<p><strong>॥ ३.३.४९ ॥</strong></p>
<p>स च मोक्षो विद्यया बहिः-साक्षात्कारात्मैवेत्य् आह—</p>
<p><strong>दर्शनाच् च ॥</strong></p>
<blockquote>
<p>भिद्यते हृदय-ग्रन्थिश् छिद्यन्ते सर्व-संशयाः ।
क्षीयन्ते चास्य कर्माणि तस्मिन् दृष्टे परावरे ॥ [मु।उ। २.२.८]</p>
</blockquote>
<p>इति मुण्डके तेनैव तद्-वीक्षणाद् इत्य् अर्थः ॥४९॥</p>
<p>**र्प्च् **: &mdash;</p>
<p>**ह्द्स् : **१.२.२१</p>
<p><strong>॥ ३.३.५० ॥</strong></p>
<p>नन्व् एवं कर्मणा मुक्तिर् इति, ज्ञान-कर्माभ्यां मुक्तिर् इति च शास्त्रं विरुद्धं स्यात् । तत्राह—</p>
<p><strong>श्रुत्य्-आदि-बलीयस्त्वाच् च न बाधः ॥</strong></p>
<p>न खलु विद्यैव मुक्ति-हेतुर् इत्य् अस्य शास्त्रस्य ताभ्यां बाधः शक्यः । कुतः ? श्रुत्य्-आदीति । तम् एव विदित्वा [श्वे।उ। ३.८] इत्य् आदेः सावधारणायाः श्रुतेर् बलिष्ठत्वात् । आदि-शब्दो लिङ्ग-युक्ती सङ्गृह्णाति ।</p>
<blockquote>
<p>इन्द्रोऽश्वमेधाच् छतम् इष्ट्वापि राजा
ब्रह्माणम् ईड्यं समुवाचोपसन्नः ।
न कर्मभिर् न धनैर् नापि चान्यैः
पश्येत् सुखं तेन तत्त्वं ब्रवीहि ॥ इति लिङ्गम्,</p>
</blockquote>
<p>नास्त्य् अकृतः कृतेन [मु।उ। १.२.१२] इति युक्तिश् च । शेषत्वादि-षट्-सूत्री तु सूत्र-कृद्भिर् एव प्रत्याख्यास्यते । अधिकोपदेशात् त्व् इत्य् आदिभिः । विद्यया सर्व-कर्म-निर्मूल-निरूपक-वाक्य-सङ्ग्रहाय च शब्दः । त्ं विद्येत्य् आदि श्रुतिस् तु तैर् एव समाधास्यते । विभागः शतवद् इति । तस्मात् विद्यैव मोक्ष-हेतुर् इति स्थिरम् ॥५०॥</p>
<p>**र्प्च् **: ११.११.४, ११.१९.१७, ११.३.२१, ६.१.१०, ११.१४.१०</p>
<p><strong>ह्द्स्</strong> : ११.११.४, १०.१४.४</p>
<p>&ndash;ओ)०(ओ&ndash;</p>
<h3 id="२४-अनबनधधकरणम">२४। अनुबन्धाधिकरणम्</h3>
<p><strong>॥ ३.३.५१ ॥</strong></p>
<p>अथ सद्-गम्यत्वं गुणम् उपसंहरते—अतिथि-देवो भव [तै।उ। १.११.२] इति तैत्तरीयके श्रुतम् । तत्र संशयः—सद्-उपासनं मोचकं न वेति । गुरु-प्रसाद-सहिताद् ईशोपासनाद् एव मोक्ष-सम्भवाद् अलं सद्-उपासनेनेति प्राप्ते—</p>
<p><strong>अनुबन्धादिभ्यः ॥</strong><sup id="fnref:58"><a href="#fn:58" class="footnote-ref" role="doc-noteref">58</a></sup></p>
<p>अनुबन्धो महद्-उपासना-निर्बन्धः । देव-भावेन तद्-उपासनम् इत्य् अर्थः । तस्माच् च तद्-अनुग्रहान् मोक्षः । इतरथेत्थं न ब्रूयात् । स्मरन्ति चैवं तत्त्वविदः—</p>
<blockquote>
<p>रहूगणैतत् तपसा न याति
न चेज्यया निर्वपणाद् गृहाद् वा ।
न च्छन्दसा नैव जलाग्नि-सूर्यैर्
विना महत्-पाद-रजो-ऽभिषेकम् ॥ [भा।पु। ५.१२.१२] इत्य् आदिभिः ।</p>
</blockquote>
<p>आह चैवं श्री-भगवान्—</p>
<blockquote>
<p>नो रोधयति मां योगो न साङ्ख्यं धर्म एव च ।
न स्वाध्यायस् तपस् त्यागो नेष्टा-पूर्तं न दक्षिणा ॥
व्रतानि यज्ञश् छन्दांसि तीर्थानि नियमा यमाः ।
यथावरुन्धे सत्-सङ्गः सर्व-सङ्गापहो हि माम् ॥ [भा।पु ११.१२.१-२] इत्य् आदिभिः ।</p>
</blockquote>
<p>अत्र स्वयं स्व-तत्त्वम् उपदिश्यापि सत्-सङ्गम् आदिशतीति तस्यान्तरङ्ग-साधनतां बोधयति । आदि-शब्दात् तत्-तीर्थ-सेवा-तद्-अन्य-निन्दा-परित्यागश् च ग्राह्यौ ।</p>
<blockquote>
<p>शुश्रूषोः श्रद्दधानस्य वासुदेव-कथा-रुचिः ।
स्यान् महत्-सेवया विप्राः पुण्य-तीर्थ-निषेवणात् ॥ [भा।पु १.२.१६]
हरिर् एव सदाराध्यः सर्व-देवेश्वरेश्वरः ।
इतरे ब्रह्म-रुद्राद्या नावज्ञेयाः कदाचन ॥ इत्य् आदि स्मृतिभ्यः ।</p>
</blockquote>
<p>अत्राहुः—देशिक-सत्-प्रसङ्गस्यापीश-हेतुकत्वात् तद्-अनुग्रह एव मोचकोऽस्तु । शुभादृष्टं तु न तत्-प्रसङ्ग-हेतुः । तस्यापि तद्-धेतुकत्वात् । सर्वा च प्रवृत्तिर् ईश-हेतुकेति, परात् तु तच्-छ्रुतेः [वे।सू। २.३.४१] इत्य् अनेन निर्णीतम् । तस्माद् देशिकाद्य्-अनुग्रहस्यापि मुक्ति-कारणत्व-कल्पनम् अयुक्तम् इति ।</p>
<p>अत्रोच्यते—यद्यपि देशिकादेर् अनुग्रहेऽपीश-हेतुकत्वं सम्भाव्यं, तथापि तेभ्यो दत्तास्ति, अतस् तेषाम् एव तत्र स्वातन्त्र्यम् । तैर् अनुगृहीते तु जने सोऽपि तम् अनुप्रवर्तयतीति सर्वाणि वाक्यानि सास्पदानि स्युर् वैषम्याद्य्-अपनयश् चेति ॥५१॥</p>
<p>**र्प्च् **:</p>
<p><strong>ह्द्स्</strong> : ५.१२.१२, ११.१२.१-२</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२५-परजञनतरधकरणम">२५। प्रज्ञान्तराधिकरणम्</h3>
<p><strong>॥ ३.३.५२ ॥</strong></p>
<p>यथा क्रतुर् इत्य् आदि श्रुतौ संशयः । इदं ब्रह्मोपासनं देशिकाद्य्-उपास्ति-सहितं स्व-तारतम्यात् फल-तारतम्य-हेतुर् भवेन् न वेति । निरञ्जनः परमं साम्यम् उपैति इत्य् आदौ विशेषाश्रवणात्, न तद् धेतुर् भवेत् । न हि नाना-विधैर् वर्त्मभिर् उपेयं नगरं तद्-उपेतृभिर् वैविध्येन दृष्टम् इति शक्यं वक्तुम् इत्य् एवं प्राप्ते—</p>
<p><strong>प्रज्ञान्तर-पृथक्त्ववद् दृष्टश् च तद् उक्तम् ।</strong></p>
<p>विज्ञाय प्रज्ञां कुर्वीत [बृ।आ।उ। ४.४.२१] इति द्वे प्रज्ञे दृष्टे । तत्रैका शाब्दी, अन्या तूपासना । तस्याः पृथक्त्वं भेदः । तद्वद् एव तद्-उपासकानां तद्-दृष्टिर् भवति । तद् उक्तम् इति, यथा क्रतुर् [छा।उ। ३.१४.२] इत्य् आदौ तत् तारतम्यम् उक्तम् इत्य् अर्थः । तथा चोपासनाउयायि-भगवद्-दर्शनं ततो विमुक्तिर् इति । साम्य-पारम्यं तु नैरञ्जन्यांशेन बोध्यम् ॥५२॥</p>
<p>**र्प्च् **: ३.९.११, १०.६०.३६, १०.६४.२९, गीता ४.११, भा ३.३२.२८।</p>
<p><strong>ह्द्स्</strong> : ३.३२.२६, ३.३२.३२, ३.३२.२२</p>
<p><strong>॥ ३.३.५३ ॥</strong></p>
<p>स्याद् एतत् । न च विद्यया विना दृष्टिः, नापि दृष्टिं विना विमुक्तिर् इत्य् उक्तम् । तद् उभयम् अयुक्तं भगवत्-प्राकट्यावसरे विद्या-शून्यैर् अपि तद्-दृष्टेर् लाभात् दृष्टिमद्भिर् अपि विमुक्तेर् अलाभाद् इति चेत्, तत्राह—</p>
<p><strong>न, सामान्याद् अप्य् उपलब्धेर् मृत्युवन् नहि लोकापत्तिः ॥</strong></p>
<p>अपिर् अवधारणे । सामान्यात् साधारण्येन योपलब्धिर् दृष्टिस् तस्या न मोचकत्वम् । यतो मृत्यु-मात्रस्य तन् नास्ति । किं तर्हि सामान्य-दृष्टेः फलं ? तत्राह—लोकापत्तिर् इति । यथा सुदर्शनस्य विद्याधरस्य लब्ध-सामान्य-दृष्टेर् यथा च मृगस्य राज्ञो लोकापत्तिः फलम् उक्तम् ।</p>
<p>ननु सैव मुक्तिर् इति चेत्, तत्राह—न हीति । दृष्टिः खलु लोकापत्तिः सेत्य् अर्थः । स्मृतिश् च—सामान्य-दर्शनात् लोका मुक्तिर् योग्यात्म-दर्शनात् इति<sup id="fnref:59"><a href="#fn:59" class="footnote-ref" role="doc-noteref">59</a></sup> । अयं भावः—दृष्टिः खलु द्वेधा—आवृत-विषयानावृत-विषया चेति । तत्राद्या पुण्योद्रेकेण जायमाना तत्-प्रभावेन स्वर्गादि-लोकान् प्रापयति । अन्तिमा तु ब्रह्म-विद्यया लिङ्गम् अङ्गे सति परम-प्रेष्टत्व-चित्-सुख-विग्रह-विषयतया जायमाना विमोचयतीति सर्वं सङ्गिमत् । यत् तु हतिकालिकं तद्-वीक्षणं मोक्षकं वदन्ति । तत्रापि तच्-चक्रादि-स्पर्श-महिम्ना लिङ्ग-पर्यन्त-विनाशात् । ततः प्रियत्वादिना तद्-दृष्टेः सेति बोध्यम् । इतरथा बहु-वाक्य-व्याकोपापत्तिः ॥५३॥</p>
<p>**र्प्च् **: गीता ९.११, भा। १०.८७.३९, १.३.३३-३४।</p>
<p><strong>ह्द्स्</strong> : १०.२.३२</p>
<p>&ndash;ओ)०(ओ&ndash;</p>
<h3 id="२६-तदवधयधकरणम">२६। ताद्विध्याधिकरणम्</h3>
<p><strong>॥ ३.३.५४ ॥</strong></p>
<p>विद्यया दर्शनात् विमुक्तिर् इत्य् एतत् द्रढयितुम् आरम्भः । मुण्डके काठके च श्रूयते—</p>
<blockquote>
<p>नायम् आत्मा प्रवचनेन लभ्यो
न मेधया न बहुना श्रुतेन ।
यम् एवैष वृणुते तेन लभ्यस्
तस्यैष आत्मा विवृणुते तनूं स्वाम् ॥ [क।उ। २.२.२३, मु।उ। ३.२.३] इति ।</p>
</blockquote>
<p>अत्र संशयः—भगवत्-कृताद् वरणाद् एव तत्-साक्षात्कार उत वित्ति-विरक्ति-युक्त-तद्-भक्ति-हेतुकाद् एव तस्माद् इति । शब्द-स्वारस्यात् केवलाद् एव तद्-वरणात् स इति प्राप्ते—</p>
<p><strong>परेण च शब्दस्य ताद्विध्यं भूयस्त्वात् त्व् अनुबन्धः ॥</strong></p>
<p>शब्दस्य वरणैक-लभ्यत्व-बोधकस्य तस्य वाक्यस्य ताद्विध्यं भक्ति-लभ्यत्व-बोधन-परत्वं परेण तद्-अव्यवधिना वाक्येन च शब्दाद् वाक्यान्तरेण च गम्यतेऽतो वरणाद् एव तत्-साक्षात्कार इति तस्य नार्थः । एतद् उक्तं भवति—</p>
<blockquote>
<p>नायम् आत्मा बल-हीनेन लभ्यो
न च प्रमादात् तपसो वाप्य् अलिङ्गात् ।
एतैर् उपायैर् यतते यस् तु विद्वांस्
तस्यैष आत्मा विशते ब्रह्म-धाम ॥ [मु।उ। ३.२.४]</p>
</blockquote>
<p>इति पर-वाक्यं मुण्डकेऽस्ति । इहैतैर् उपायैर् इति बलाप्रमादादि-साधन-क्रमो निर्दिष्टः । बलं खलु भक्तिर् एव तादृक् । वशे कुर्वन्ति मां भक्त्या सत्-स्त्रियः सत्-पतिं यथा [भा।पु ९.४.६६], पुरुषः स परः पार्थ भक्त्या लभ्यस् त्व् अनन्यया [गीता ८.२२] इति वाक्यैकार्थ्यात् ।</p>
<blockquote>
<p>नाविरतो दुश्चरितान्
नाशान्तो नासमाहितः ।
नाशान्त-मानसो वापि
प्रज्ञानेनैनम् आप्नुयात् ॥ [क।उ। २.२.२४] इति पर-वाक्यं काठके ।</p>
</blockquote>
<p>इह सद्-आचार-निरतो जितेन्द्रियो हरिं ध्यायंस् तम् अनुभवतीति क्रमेण साधनान्य् अभिहितानि । तथा च पर-वाक्यैकार्थ्यात् पूर्वत्र भक्ति-हेतुकम् एव वरणम् अवसीयते । किं च वरणेनैव लभ्य इति पूर्व-वाक्यार्थः । तत्र प्रेष्ठ एव वर्णीयो वाच्यो नाप्रेष्ठः । प्रेष्ठत्वं च स्वस्मिन् भक्तिमत एव नाभक्तस्येति । यद् उक्तं स्वयम् एव—</p>
<blockquote>
<p>तेषां ज्ञानी नित्य-युक्त एक-भक्तिर् विशिष्यते ।
प्रियो हि ज्ञानिनोऽत्यर्थम् अहं स च मम प्रियः ॥ [गीता ७.१७]</p>
</blockquote>
<p>इति श्रद्धा-भक्तीत्य् आदि-वाक्यान्तरेण चैतद् एवम् । इतरथा तद् व्याकुप्येत् । वैषम्यादि च भगवतीति ।</p>
<p>ननु वृतेनैव लभ्य इति निर्बन्धः कुतः ? तत्राह—भूयस्त्वाद् इति । तुर् अवधारणे । तत् साक्षात्कारं प्रति वरणस्याति-बहुत्वात् स इत्य् अर्थः । वरणाव्यवधानेन स यद् भवतीति । अयम् अत्र क्रमः—तया प्रेष्ठत्वेन वरणम् । ततस् तत्-साक्षात्कृतिर् इति ॥५४॥</p>
<p>**र्प्च् **: भक्ति-रसायन १.३३-३५, ९.४.४८, गीता ८.२२, ७.१७; भा। २.७.४१, ११.२९.९-१०, ११.२९.१२-१३, ११.२९.१७-१८।</p>
<p><strong>ह्द्स्</strong> : १०.२.३३, १०.८७.३९</p>
<p>&ndash;ओ)०(ओ&ndash;</p>
<p><strong>॥ ३.३.५५ ॥</strong></p>
<h3 id="२७-शरर-भवधकरणम">२७। शरीरे भावाधिकरणम्</h3>
<p>दास्य-सख्यादि-भावाः प्रारम्भाद् एव परमे व्योम्नि हरिम् उपासते, तत्रैव तं द्रक्ष्यन्तीति मतम् । अथ केचित् शान्ति-भावास् तम् आदौ जाठरादाव् उपासत इति दर्श्यते । अत्र जाठरादि-वाक्यानि विषयः । जाठरादौ हरिर् उपास्यो न वेति संशयः । प्राकृते तस्मिन्न् असत्त्वान् नोपास्यः किन्त्व् अप्राकृते परमे व्योम्न्य् एव नित्यं सत्त्वात् तत्रैवोपास्य इति प्राप्ते—</p>
<p><strong>एक आत्मनः शरीरे भावात् ॥</strong></p>
<p>एके केचिच् छाखिनः शरीरे देहे, जाठरे हृदि ब्रह्म-रन्ध्रे चेत्य् अर्थः, आत्मनो विष्णोर् उपासना कार्येति मन्यन्ते । कुतः ? भावात् । तत्रापि तस्य सत्त्वाद् इत्य् अर्थः । अक्के चेन् मधु विन्देत किम्-अर्थं पर्वतं व्रजेत् ? इति न्यायात् । प्रसादितस् तु दास्यत्य् एव क्रमेण निज-पदम् इति तद्-अभिप्रायः । स्मृतिश् चैवम् आह—</p>
<blockquote>
<p>उदरम् उपासते य ऋषि-वर्त्मसु कूर्प-दृशः
परिसर-पद्धतिं हृदयम् आरुणयो दहरम् ।
तत उदगाद् अनन्त तव धाम शिरः परमं
पुनर् इह यत् समेत्य न पतन्ति कृतान्त-मुखे ॥ [भा।पु १०.८७.१८] इति ॥५५॥</p>
</blockquote>
<p>**र्प्च् **: १०.८७.१८</p>
<p><strong>ह्द्स्</strong> : १०.८७.१८</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२८-तद-भव-भवतवधकरणम">२८। तद्-भाव-भावित्वाधिकरणम्</h3>
<p><strong>॥ ३.३.५६ ॥</strong></p>
<p>यथा क्रतुर् [छा।उ। ३.१४.१] इत्य् आदिषु वाक्येषु माधुर्य-गुणकम् ऐश्वर्य-गुणकं चोपासनम् उक्तम् । तादृक् सत्-प्रसङ्गानुयायीश-सङ्कल्पात् तत्र तत्रैव जीवानां प्रवृत्तिस् तेन तेन प्राप्तिश् च तत्-तद्-गुण-स्वरूपेति च्छन्दत उबयाविरोधाद् इत्य् आदिभ्यां दर्शितम् । इह संशयः—येनोपासनेन यद्-गुणकं स्वरूपं ध्यातं तद्-गुणकम् एव तत्-प्राप्तुम् उतास्ति ध्यात-गुणाद् गुणातिरेक इति । उभयत्रापि ध्याने ध्येयैक्यात् गुणोपसंहार-न्यायाच् चास्तीति प्राप्ते—</p>
<p><strong>व्यतिरेकस् तद्-भाव-भावित्वान्, न तूपलब्धिवत् ॥</strong></p>
<p>तु-शब्दः शङ्का-च्छेदार्थः । नास्ति गुणातिरेकः । कुतः ? तद्-भावेति । तद्-भावस्य ध्यानानुयायि-गुणकत्वस्य तद्-धर्मस्य भावित्वात् । प्र्पताव् उद्देश्यत्वाद् इत्य् अर्थः । उपलब्धिवत् ज्ञानवत् । यथा ज्ञात्वा ध्यातं तत्रैव प्राप्ताव् उदियात् । यद्यपि तद्-विदुषां स्वोपास्येतर-गुणाधारकत्व-धीर् अस्ति तथापि तेषां तद्-इतरेषां प्राप्ताव् अनुदयो ध्यानाभावात् । इत्थं च यथा-क्रतु-श्रुत्य्-अव्याकोपः ॥५६॥</p>
<p><strong>र्प्द्</strong>: ३.९.११, ६.४.२८, १०.६४.२०, १०.६०.२६, १०.४३.१७।</p>
<p><strong>ह्द्स्</strong>: १.२.११, ३.९.११</p>
<p><strong>॥ ३.३.५७ ॥</strong></p>
<p>तादृशेन तत्-सङ्कल्पेनैव तत्र तथैव प्रवृत्तिस् तेन तेन तथा प्राप्तिर् इत्य् अत्र दृष्टान्तेन सूत्रम् आह—</p>
<p><strong>अङ्गावबद्धास् तु न शाखासु हि प्रतिवेदम् ॥</strong></p>
<p>तत्-तद्-ऋत्विग्-नियत-कर्तव्येष्व् अग्न्य्-आधानादिषु यज्ञाङ्गेषु यमनानेन सर्व ऋत्विजोऽवबद्धाः । अवबन्धनं नाम-करणम् एव । अध्वर्युं त्वां वृणे, होतारं त्वां वृणे, उद्गातारं त्वां वृणे, इत्य् आदि रूपम् । तस्माद् एव हेतोः सर्व-कर्म-निपुणानाम् अपि तेषाम् एकत्राधिकारो, न तु सर्वत्रेति नियमः । तथा-भूताश् च ते सर्वासु शाखासु विहितान्य् अङ्गानि कर्तुं न प्रभवन्ति । हि यतः प्रतिवेदम् अङ्गानि नियमितानि ऋचा हौत्रं यजुषाध्वर्य्यवं साम्नौद्गात्रम् अथर्वणा ब्रह्मत्वम् इति । अत्र यजमानेच्छैव यथर्त्विजां कर्म-विशेषं दक्षिणा-भेदे च प्रवर्तिका, तथा जीवानां तत्-तद्-उपासने तत्-तत्-स्वरूपे च तादृशीशेच्छैवेति ॥५७॥</p>
<p><strong>र्प्द्</strong>: &mdash;</p>
<p><strong>ह्द्स्</strong>: १०.४०.५, १०.४०.७, १०.४०.९, १०.२२.२५</p>
<p><strong>॥ ३.३.५८ ॥</strong></p>
<p>अथोद्धवादीनां विमिश्र-भाव-दर्शनाद् असन्तोषात् निदर्शनान्तरम् आह—</p>
<p><strong>मन्त्रादिवद् वाविरोधः ॥</strong></p>
<p>तत्-तद्-विषयक-भक्ति-प्रवर्तनाय तादृशस् तत्-सङ्कल्पो मन्त्रवत् । यथैक एव मन्त्रो बहुषु कर्मसु विनियुज्यते, कश्चित् तु द्वयोः, कश्चित् तु एकस्मिन्न् एवेति तथैव विधानात् । आदि-शब्दात् काल-कर्म-ग्रहः । यथैक एव कालः क्वचित् कुसुम-पत्रादेः, क्वचिन् निष्पत्रस्य च क्वचिद् बाल्यस्य क्वचित् तारुण्यस्य च हेतुः स्यात्, एवं वाविरोधः । तथा च यद्-गुणकं यत्-स्वरूपम् उपास्यते तद्-गुणकम् एव मोक्षे स्फुरतीति चिन्तित-गुणान् गुणान्तरातिरेको नेति सिद्धम् ॥५८॥</p>
<p><strong>र्प्द्</strong>: ३.९.११</p>
<p><strong>ह्द्स्</strong>: ८.३.२२, १०.२.३६-३७</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२९-भम-जययसतवधकरणम">२९। भूम-ज्यायस्त्वाधिकरणम्</h3>
<p><strong>॥ ३.३.५९ ॥</strong></p>
<p>अथैतद् विचार्यते—एकोऽपि सन् बहुधा योऽवभाति इति, एकं सन्तं बहुधा दृश्यमानम् इति, अथ कस्माद् उच्यते ब्रह्म इत्य् आदि च श्रूयते । अत्र वैदूर्यादिवत् भगवति मिथो विलक्षणानि बहूनि रूपाणि सन्ति । तैर् विशिष्टोऽसाव् एकोऽपि बहुर् अभिधीयते, एवं-गुणेऽपि प्रकार-बाहुल्यात् तत्त्वम् अवसेयम् ।</p>
<p>इह संशयः—स्वरूप-गतं गुण-गतं च बहुत्वं श्रूयमाणं सर्वस्मिन्न् उपासने चिन्त्यं न वेति । आनन्दादेर् एव सर्वत्रापेक्षणात् । बहुत्वस्यैकस्मिन्न् अविरोधाच् च नेति प्राप्ते—</p>
<p><strong>भूम्नः क्रतुवज् ज्यायस्त्वम्, तथा हि दर्शयति ॥</strong></p>
<p>भूम्नो बहु-भावस्य यस्मात् सर्वेषु गुणेषु ज्यायस्त्वं क्रतुवत् सर्वत्र सह-भावाद् अतः सर्वत्रासौ चिन्त्यः । यथा क्रतुर् ज्योतिष्टोमस्य दीक्षाद्य्-अवभृथान्तेष्व् अनुवृत्तेर् ज्यायस्त्वं, तथा सर्वत्र स्वरूप-धर्मादिष्व् अनुवृत्तेर् भूम्नस् तत्-प्रमाणम् आह—तथा हीति । यो वै भूमा तत् सुखं नाल्पे सुखम् अस्ति भूमैव सुखम् [छा।उ। ७.२३.१] इति श्रुतिर् आनन्दादेर् भूमाविना-भावं दर्शयन्ती तस्यानुचिन्तनं सर्वत्रानुज्ञापयतीत्य् अर्थम् । येन विना कर्म-नित्यत्वं न सिध्येत् ॥५९॥</p>
<p><strong>र्प्द्</strong>: १.१४.५, ९.१०.१३, १०.१४.६, ६.४.२३</p>
<p><strong>ह्द्स्</strong>: २.१०.३६, २.७.३९</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३०-शबदद-भदधकरणम">३०। शब्दादि-भेदाधिकरणम्</h3>
<p><strong>॥ ३.३.६० ॥</strong></p>
<p>अथ तेषु बहुषु रूपेषु उपासनम् एक-विधं विविधं वेति सन्देहे उपास्य-स्वरूपाभेदाद् एक-विधम् इति प्राप्ते—</p>
<p><strong>नाना-शब्दादि-भेदात् ॥</strong></p>
<p>तेषु रूपेषु नानैवोपासनम्, प्रतिरूपं पृथक् तद् इत्य् अर्थः । कुतः ? शब्देति । तत्-तद्-वाचकानां नृसिंहादि-शब्दानां मन्त्राणाम् आकार-कर्मणां च वैलक्षण्याद् इत्य् अर्थः ।</p>
<blockquote>
<p>कृतं त्रेता द्वापरं च कलिर् इत्य् एषु केशवः ।
नाना-वर्णाभिधाकारो ननैव विधिनेज्यते ॥ इति ।</p>
</blockquote>
<p>तस्माद् भिन्ना पूजेति ॥६०॥</p>
<p><strong>र्प्द्</strong>: ११.५.१९, गीत ६.५</p>
<p><strong>ह्द्स्</strong>: ११.५.२०</p>
<p><strong>॥ ३.३.६१ ॥</strong></p>
<p>नृसिंहादि-पुरुषोत्तम-रूपोपासनानि विभिन्न-विधानीत्य् उक्तम् । अथ तानि तत्-तद्-उपासकैः समुच्चितानुष्ठेयानि विकल्प्य वेति वीक्षायां नियमे हेत्व्-अभावात् समुच्चित्येति प्राप्ते—</p>
<p><strong>विकल्पोऽविशिष्ट-फलत्वात् ॥</strong></p>
<p>तेषाम् अनुष्ठाने विकल्प एव । यादृक् सत्-प्रसङ्गानुयायि-भगवत्-सङ्कल्पाद् उपासनम् उपलभ्यते तद् एवानुष्ठेयं, न त्व् अन्यद् इत्य् अर्थः । कुतः ? अविशिष्टेति । तेषां सर्वेषाम् अविशिष्टं समानम् एव मोक्ष-साक्षात्कार-लक्षणं फलम् उक्तम् । एकेनैव तस्मिन् सिद्धे किम् अनेन्येत्य् अर्थः । यद्यपि तद्-विदुषाम् इत्य् आदिकं तु न विस्मर्तव्यम् एकान्ति-श्रैष्ठ्य-दाऋढ्यात् पौनरुक्तं न दोषः ॥६१॥</p>
<p><strong>र्प्द्</strong>: रा।ता।उ।१.४.३ (<em>यथा नामी</em>)</p>
<p><strong>ह्द्स्</strong>: १०.४०.७, १०.४०.९</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.३.६२ ॥</strong></p>
<h3 id="३१-कमयधकरणम">३१। काम्याधिकरणम्</h3>
<p>मोक्ष-फलकानि नृसिंहाद्य्-उपासनानि तत्-तद्-एकान्तिनां नित्यानीत्य् उक्तम् । अथ कीर्ति-लोक-जय-सम्पस्यादि-फला ब्रह्मोपास्तयो बृहद्-आरण्यकादौ पठ्यन्ते । तासां विकल्पः समुच्चयो वेति वीक्षायां ब्रह्मोपास्तित्वाविशेषात् पूर्ववद् विकल्प इति प्राप्ते—</p>
<p><strong>काम्यस् तु यथा-कामं समुच्छीयेरन् न वा पूर्व-हेत्व्-अभावात् ॥</strong></p>
<p>काम्यास् तत्-साक्षात्कारानपेक्षाः कीर्त्यादि-तद्-अन्य-फलास् ता यथा-कामं सकामैस् तद्-उपासकैः समुच्चीयेरन् न वा ? कुतः ? पूर्वेति । फल-भेदाद् इत्य् अर्थः । सति तत्-तत्-फल-कामे सर्वास् ताः कार्याः । असति तु तस्मिन् कदाचिद् अपि नेत्य् अर्थः । इदम् अत्राकूतम् । यदि मुमुक्षुर् अपि कश्चित् फलान्तरम् इच्छेत्, तर्हि स तेन तत् पदं हरिम् एवोपासीत न देवतान्तरम् ।</p>
<blockquote>
<p>अकामः सर्व-कामो वा मोक्ष-काम उदार-धीः ।
तीव्रेण भक्ति-योगेन यजेत पुरुषं परम् ॥ [भा।पु २.३.१०] इत्य्-आदि-स्मृतिभ्यः ।</p>
</blockquote>
<p>एतेन दशार्णाद्य्-उपास्तयोऽपि व्याख्याआः । पूर्वानुमानं तु सोपाधिकं बोध्यम् ॥६२॥</p>
<p><strong>र्प्द्</strong>: २.३.२-४, २.३.१०, ७.९.२६, १०.८८.८</p>
<p><strong>ह्द्स्</strong>: २.३.१०</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३२-यथशरय-भवधकरणम">३२। यथाश्रय-भावाधिकरणम्</h3>
<p><strong>॥ ३.३.६३ ॥</strong></p>
<p>एवम् अङ्गि-गुण-ध्यानम् अभिधायेदानीम् अङ्ग-गुणानभिधातुम् उपक्रमते । श्री-गोपालोपनिषदि पूर्व-तापिन्य्-अवसाने, तम् एकं गोविन्दम् इत्य् आरभ्य स-मरुद्-गणोऽहं परमया स्तुत्या तोषयामि इति प्रतिज्ञाय, ओं नमो विश्व-रूपाय इत्य् आदिभिः पद्यैर् विधेर् हरिं स्तुवन् तन्-मुख-नेत्रादिष्व् अङ्गेषु मन्द-स्मित-कृपा-वीक्षणादीन् गुणान् निरदिक्षत् । इह संशयः—मन्द-स्मितादयो मुखाद्य्-अङ्ग-गुणः पृथक् चिन्त्या न वेति । अङ्गि-गुण-ध्यानेनैव पुमर्थ-सिद्धेः पृथक् ध्यानेन फलानतिरेकाच् च ते न ध्येया भवन्तीति प्राप्ते—</p>
<blockquote>
</blockquote>
<p><strong>अङ्गेषु यथाश्रय-भावः ॥</strong></p>
<p>अङ्गेषु मुखादिषु यथाश्रयं भावश् चिन्तनं कार्यम् । यद् अङ्गं यस्य गुणस्याश्रयस् अत्र तस्य चिन्तनम् विधेयम् इत्य् अर्थः । मुखे मन्द-स्मितं प्रियभाषणं च, नेत्रयोः कृपा-वीक्षणं चेत्य् एवम् आदि ॥६३॥</p>
<p><strong>र्प्द्</strong>: ३.२८.२०-३३, ४.८.३९-४५।</p>
<p><strong>ह्द्स्</strong>: ३.२८.३१</p>
<p><strong>॥ ३.३.६४ ॥<br>
शिष्टेश् च ॥</strong></p>
<p>स्तुत्य्-अन्ते, अथ हैवं स्तुतिभिर् आराधयामि तथा यूयं पञ्च-पदं जपन्तः कृष्णं ध्यायन्तः संसृतिं तरिष्यथ इति शिष्यान् प्रति विधिनाङ्ग-गुण-ध्यानोपदेशाच् च स स तत्र तत्र चिन्त्य इत्य् अर्थः ॥६४॥</p>
<p><strong>र्प्द्</strong>: &mdash;</p>
<p><strong>ह्द्स्</strong>: ३.२८.३३</p>
<p><strong>॥ ३.३.६५ ॥</strong></p>
<p>ननु, यथा कप्यासं पुण्डरीकम् एवम् अक्षिणी इत्य् अत्र कृपावलोक-मात्रम् उक्तं नान्यत् किञ्चिद् इति चेत्, तत्राह—</p>
<p><strong>समाहारात् ॥</strong></p>
<p>तृतीय-सूत्रात् नेत्य् आकृष्य सूत्र-द्वयेसम्बन्धनीयम् । तेनान्येषां सङ्ग्रहान् न किञ्चिद् ऊनम् इत्य् अर्थः ॥६५॥</p>
<p><strong>र्प्द्</strong>: २.२.१३-१४, ३.२८.३४-३५</p>
<p><strong>ह्द्स्</strong>: ३.२८.१७-१८</p>
<p><strong>॥ ३.३.६६ ॥</strong></p>
<p>तत्र तत्रिव तस्य तस्य चिन्तनं कार्यम् इत्य् एतद् आषिपति—</p>
<p><strong>गुण-साधारण्य-श्रुतेश् च ॥</strong></p>
<p>सर्वतः पाणि-पादं तत् इत्य् आदाव् अङ्गेषु गुण-साधारण्यात् तत्र तत्रैव तस्य तस्य चिन्तनम् इति सम्भवतीत्य् अर्थः । अङ्गानि यस्य सकलेन्द्रिय-वृत्तिमन्ति पश्यन्ति पान्ति कलयन्ति तथा जगन्ति इत्य् आदिका स्मृतिर् अपि सर्वत्र सर्व-गुण-योगं वक्तीति च शब्दात् ॥६६॥</p>
<p><strong>र्प्द्</strong>: &mdash;</p>
<p><strong>ह्द्स्</strong>: १०.८.३०, ३.२८.२१</p>
<p><strong>॥ ३.३.६७ ॥</strong></p>
<p>निरस्यति—</p>
<p><strong>न वा तत्-सहभावाश्रुतेः ॥</strong></p>
<p>वेत्य् अवधारणे । अङ्गेषु गुण-साधरण्यं न चिन्त्यम् । कुतः ? तत्-सहेति । यस्मिन्न् अङ्गे यो गुणः पठितस् तत्-सह-भावोऽन्येषां गुणानां न श्रूयते, अतो न तच् चिन्त्यम्, किन्तु यथाश्रयं भावनम् । सर्वतः पाणीत्य्-आदिकं तु सर्वत्र सर्व-शक्तिर् अस्तीत्य् एव निवेदयद् गतार्थम् ॥६७॥</p>
<p><strong>र्प्द्</strong>: ३.२८.२०-३३</p>
<p><strong>ह्द्स्</strong>: ३.२८.२२</p>
<p><strong>॥ ३.३.६८ ॥<br>
दर्शनाच् च ॥</strong></p>
<p>मुख्यादिष् एव मन्द-स्मितादीनां वर्णनं दृष्टम् अतश् च तथा ॥६८॥</p>
<p><strong>र्प्द्</strong>: ४८.३९-४५</p>
<p><strong>ह्द्स्</strong>: ३.२८.३२</p>
<blockquote>
<p>&ndash;ओ)०(ओ&ndash;</p>
</blockquote>
<p>॥ इति गोविन्द-भाष्ये तृतीयाध्यायस्य तृतीयः पादः ॥</p>
<p>॥ ३.३ ॥</p>
<p>(३.४)</p>
<h2 id="ततयऽधयय-चतरथ-पद">तृतीयोऽध्यायः, चतुर्थः पादः</h2>
<p>श्रद्धा-वेश्मन्य् आस्तृते सच्छमाद्यैर्</p>
<p>वैराग्योद्यद्-वित्ति-सिंहासनाढ्ये ।</p>
<p>धर्म-प्राकारञ्चिते सर्व-दात्री</p>
<p>प्रेष्ठा विष्णोर् भाति विद्येश्वरीयम् ॥</p>
<h3 id="१-परषरथधकरणम">१। पुरुषार्थाधिकरणम्</h3>
<p><strong>॥ ३.४.१ ॥</strong></p>
<p>पूर्वस्मिन् पादे ध्यानोपासनादि-शब्द-वाच्या ब्रह्म-विषया सपरिकरा विद्या दर्शिता । अथास्मिन् पादे तस्याः स्वातन्त्र्यं कर्मणस् तद्-अङ्गत्वं तद्-अधिकृतानां त्रैविध्यं चेत्य् एवम् आदयोऽर्थाः प्रकाश्यन्ते । तत्र क्रतु-भेदात् विद्यार्थिनस् त्रेधा सम्भवन्ति । केचित् लोक-वैचित्री-दिदृक्षवो वर्णाश्रम-धर्मान् परिनिष्ठयाचरन्तः सनिष्ठा उच्यन्ते । केचित् तु लोक-सञ्जिघृक्षयैव तान् आचरन्तः परिनिष्ठिताः । ते चैते चोभये साश्रमाः । परे तु प्राग्-भवीयैर् धर्मैः सत्य-तपो-जपादिभिश् च विशुद्धा निरपेक्षाः । तत्र ते निराश्रमाः । इत्य् एवं त्रैविध्यं व्यक्तं भावि । तत्रादौ विद्यायाः स्वातन्त्र्यम् उच्यते । तरति शोकम् आत्मवित्, ब्रह्म-विद् आप्नोति परम् इत्य् एवम् आदीनि वाक्यानि श्रूयन्ते । एतद् ध्य् एवाक्षरं ज्ञात्वा यो यद् इच्छति तस्य तत् इति काठके च ।</p>
<p>इह संशयः—विद्या मोक्षस्यैव हेतुर् उत स्वर्गादेश् चेति । विदुषोऽन्यत्र स्पृहाभावान् मोक्षस्यैवेति प्राप्ते—</p>
<p><strong>पुरुषार्थोऽतः शब्दाद् इति बादरायणः ॥</strong></p>
<p>सर्वोऽपि पुरुषार्थोऽतो विद्यात एव स्याद् इति भगवान् बादरायणो मन्यते । कुतः ? शब्दात् । उक्त-श्रुतेर् इत्य् अर्थः । विद्यया परितुष्टो हरिः स्व-भक्ताय आत्मानं ददाति । कर्दमादिवत् फलान्तरेच्छायां तु तयैव कर्म-परिकरतया तच् चार्पयतीति ॥१॥</p>
<p><strong>र्प्च्-</strong> ११.१८.३५, ११.११.१०-१२</p>
<p>**ह्द्स्- **११.१८.२८, ११.१८.३६।</p>
<p><strong>॥ ३.४.२ ॥</strong></p>
<p>अत्र जैमिनिः प्रत्यवतिष्ठते—</p>
<p>**शेषत्वात् पुरुषार्थ-वादो यथान्येष्व् इति जैमिनिः **</p>
<p>इज्यस्य विष्णोर् यजमानस्य स्वस्य च स्वरूप-सम्बन्धौ विज्ञाय तद्-उक्तेषु तद्-आराधनात्मकेषु कर्मसु जीवः स्वयं प्रवर्तते । तैर् असौ निवृत्त-कल्मषोऽदृष्ट-द्वारा स्वर्ग-मोक्ष-रूपं फलं भजतीति विद्यायाः कर्म-शेषत्वात् । तस्यां या फल-श्रुतिः, सा पुरुषार्थ-वादः पुरुष-सम्बन्ध्य्-अर्थ-वादः स्यात् । यथान्येषु द्रव्य-संस्कार-कर्मसु, पर्ण-मयी जुहूर् भवति न स पापं श्लोकं सृणोति [कृ।य।वे। ३.३.५.७], यदाङ्क्ते चक्षुर् एव भ्रातृव्यस्य वृङ्क्ते [कृ।य।वे। ६.६.१.१], यत् प्रयाजानूयाजा इज्यन्ते, वर्म वा एतद्-यज्ञस्य क्रियते वर्म यजमानाय भ्रातृव्याभिभूत्यै [कृ।य।वे। २.२.६.१] इत्य् एवं-विधा फल-श्रुतिर् अर्थ-वादः, तद्वद् इति जैमिनिर् मन्यते । यद् उक्तं द्रव्य-संस्कार-कर्मसु परार्थत्वात् फल-श्रुतिर् अर्थ-वादः स्याद् इति । यावज्-जीवं गृहि-धर्मान् यज्ञादीन् अनुतिष्ठतः शम-दमाद्य्-उपेतस्य ब्रह्म-प्राप्तिः श्रूयते—आचार्य-कुलाद् वेदम् अधीत्य इत्य् आदिना ब्रह्म-लोकम् अभिसम्पद्यते न च पुनर् आवर्तते [छा।उ। ८.१५.१] इत्य् अन्तेन । स्मर्यते च—</p>
<blockquote>
<p>वर्णाश्रमाचारवता पुरुषेण परः पुमान् ।
विष्णुर् आराध्यते पन्था नान्यत् तत्-तोष-कारणम् ॥ इति ।</p>
</blockquote>
<p>एवम् अन्यच् च । त्याग-वाक्यं तु कर्मानर्ह-पङ्ग्व्-अन्ध-विषयम् इति ॥२॥</p>
<p><strong>र्प्च्-</strong> ११.५.३७-३८</p>
<p><strong>ह्द्स्-</strong> ११.१८.२९, ११.१८.३१।</p>
<p><strong>॥ ३.४.३ ॥</strong></p>
<p>इतोऽपि कर्माङ्गम् आत्म-विद्येत्य् आह—</p>
<p><strong>आचार-दर्शनात् ॥</strong></p>
<p>जनको ह वैदेहो बहु-दक्षिणेन यज्ञेनेजे, यक्षमाणो ह वै भगवन्तोऽहम् अस्मि इति बृहद्-आरण्यकादिषु विद्वद्-वरिष्ठानाम् अपि कर्माचार-वीक्षणात् । केवलया विद्यया पुमर्थ-सिद्धौ क्रिया-प्रयासस् तेषां न स्यात् । तद् एके चेद् इत्य् आदि न्यायात् ॥३॥</p>
<p><strong>र्प्च्-</strong> १०.४७.२४</p>
<p><strong>ह्द्स्-</strong> ५.१.२३</p>
<p><strong>॥ ३.४.४ ॥<br>
तच्-छ्रुतेः ॥</strong></p>
<p>यद् एव विद्यया करोति श्रद्धयोपनिषदा तद् एव विर्यवत्तरं भवत् इति छान्दोग्ये तस्याः कर्म-शेषत्व-श्रवणात् ॥४॥</p>
<p><strong>र्प्च्</strong>:** **११.१०.१-२</p>
<p><strong>ह्द्स्</strong>: ७.११.७, ११.३.४६।</p>
<p><strong>॥ ३.४.५ ॥<br>
समान्वारम्भणात् ॥</strong></p>
<p>तं विद्या-कर्मणी समन्वारभेते पूर्व-प्रज्ञा च [बृ।आ।उ। ४.४.२] इति बृहद्-आरण्यके विद्या-कर्मणोः फलारम्भे साहित्य-दर्शनाद् इत्य् अर्थः ॥५॥</p>
<p><strong>र्प्च्</strong>: ११.१८.४५</p>
<p><strong>ह्द्स्</strong>: ११.४.४३-४५</p>
<p><strong>॥ ३.४.६ ॥<br>
तद्वतो विधानात् ॥</strong></p>
<p>ब्रह्मिष्ठो ब्रह्मा दर्शपौर्णमासयोस् तं वृणीते [तै।सं] इति तैत्तरीयके ब्रह्म-ज्ञानवतो ब्रह्मत्वेन वरण-विधानात् । ब्रह्म-ज्ञानस्य आर्त्विज्याधिकार-सम्पादकत्वात् कर्माङ्गा विद्येत्य् अर्थः ॥६॥</p>
<p><strong>र्प्च्</strong>: ६.७.२७</p>
<p><strong>ह्द्स्</strong>: ११.४.४८, ६.७.३२</p>
<p><strong>॥ ३.४.७ ॥<br>
नियमाच् च ॥</strong></p>
<p>ईशावास्योपनिषदि,</p>
<blockquote>
<p>कुर्वन्न् एवेह कर्माणि जिजीविषेच् छतं समाः ।
एवं त्वयि नान्यथेतोऽस्ति न कर्म लिप्यते नरे ॥ [ईश।उ। २]</p>
</blockquote>
<p>इत्य् आत्म-विदो यावज्-जीवं कर्मानुष्ठान-नियमाच् च । एतेन क्वचित् त्याजक-वाक्य-श्रवणात् विधान-त्यागयोर् विकल्प इत्य् अपास्तम् । तस्य पङ्ग्व्-आद्य्-अशक्त-विषयत्वात् । वीरहा वा एष देवानां योऽग्निम् उद्वासयते [कृ।यजुः १.५.२] इति तैत्तरीयक-श्रुत्या त्यागस्य विगीतत्वाद् इति ॥७॥</p>
<p><strong>र्प्च्</strong>: १०.२४.१२-१३।</p>
<p><strong>ह्द्स्</strong>: ११.४.४५, ११.२०.९</p>
<p><strong>॥ ३.४.८ ॥</strong></p>
<p>इत्थं विद्यायाः कर्माङ्गत्वात् फल-साधने स्वातन्त्र्यं नेति प्राप्ते निरस्यति—</p>
<p><strong>अधिकोपदेशात् तु बादरायणस्यैव तद्-दर्शनात् ॥</strong></p>
<p>तु-शब्दात् पूर्व-पक्षो व्यावृत्तः । कर्मणः सकाशाद् अधिका तद्-उद्देश्यत्वेन तत्-प्रधान-भूता विद्येति मन्तव्यम् । कुतः ? एवं बादरायणस्योपदेशात् । न च तद्-उपदेशो विनिर्मूल इत्य् आह—तद्-दर्शनाद् इति । तम् एतं वेदानुवचनेन ब्राह्मणा विविदिशन्ति ब्रह्मचर्येण तपसा श्रद्धया यज्ञेनानाशकेन चैतम् एव विदित्वा मुनिर् भवत्य् एतम् एव प्रव्राजिनो लोकम् अभीप्सन्तः प्रव्रजन्ति [बृ।आ।उ। ४.४.२२] इति बृहद्-आरण्यके विद्या-फलकानि कर्माणि विधीयन्ते । जातायां च तस्यां तानि पुनः परित्याज्यन्ते । परत्र तेषां नैरर्थक्यात् साधनात् फलं किल प्रधानम् ॥८॥</p>
<p><strong>र्प्च्</strong>: ११.५.१६-१७, ११.२३.५०, ११.२८.३८, ११.३.४५, ११.३.४७, ११.२०.९, ११.१४.१९, ११.१२.८, ११.१२.१३</p>
<p><strong>ह्द्स्</strong>: ११.२०.२६, ११.२०.३२-३३, ११.२०.९</p>
<p><strong>॥ ३.४.९ ॥</strong></p>
<p>यत् तु विद्वद्-वरिष्ठानां कर्माचार-दर्शनात् तच् छ्रेयो विद्येत्य् उक्तं तन्-निरासायाह—</p>
<p><strong>तुल्यं तु दर्शनम् ॥</strong></p>
<p>तद्-छेषत्व-सम्भावनानिरासाय तु-शब्दः । विद्यायाः कर्मानङ्गत्वेऽपि तुल्यं दर्शनम् अस्ति । एतद् ध स्म वै तद्-विद्वांसः आहुर् ऋषयः कावषेयाः किम्-अर्था वयम् अध्येष्यामहे, किम्-अर्था वयं यक्ष्यामहे, एतद् ध स्म वै तत् पूर्वे विद्वांसोऽग्निहोत्रं न जुहवाञ्चक्रिरे<sup id="fnref:60"><a href="#fn:60" class="footnote-ref" role="doc-noteref">60</a></sup>, एतं वै तम् आत्मानं विदित्वा ब्राह्मणाः पुत्रैषणायाश् च वित्तैषणायाश् च लोकैषणायाश् च व्युत्थायाथ भिक्षाचर्यं चरन्ति [बृ।आ।उ। ३.५.१] इति तत्रैव विद्या-निष्ठानां कर्म-त्याग-दर्शनाद् अनैकान्तिकं तल्-लिङ्गम् इति । कर्माचार-दर्शनम् अप्य् अत्र न बाधकं सत्त्व-शोधाय लोक-सङ्ग्रहाय चापेक्ष्यत्वात् ॥९॥</p>
<p><strong>॥ ३.४.१० ॥</strong></p>
<p>तच् छ्रुतेर् इति निराह—</p>
<p><strong>असार्वत्रिकी ॥</strong></p>
<p>यद् एव विद्ययेति श्रुतिर् असार्वत्रिकी न सर्व-विद्या-विषया प्रकृतोद्गीथ-विद्या-विषयत्वात् । तेन सर्वासां विद्यानां न कर्माङ्गतेति ॥१०॥</p>
<p><strong>र्प्च्</strong>: ११.१९.१७, ११.२९.३२</p>
<p><strong>ह्द्स्</strong>: ११.२०.७-९</p>
<p>**॥ ३.४.११ ॥<br>
विभागः शतवत् **</p>
<p>तं विद्या-कर्मणीत्य् अत्र विद्या-कर्म-कृतस्य फलारम्भस्य विभागो द्रष्टव्यः । विद्ययैकं फलम् आरभ्यते कर्मणा त्व् अन्यद् इति । तत्र दृष्टान्तः शतेति । यथा धेनु-च्छाग-विक्रयिणं शतम् अन्वेतीत्य् उक्तौ धेन्वा नवति-रूपा दीयन्ते, छागेन तु दशेति शतस्य विभागस् तथेहाप्य् उभयोर् भिन्न-फलत्वात् ॥११॥</p>
<p><strong>र्प्च्</strong>: १०.८०.८, ६.१६.३०</p>
<p><strong>ह्द्स्</strong>: ११.२०.३७, ११.२१.१-२</p>
<p><strong>॥ ३.४.१२ ॥<br>
अध्ययन-मात्रतः ।</strong></p>
<p>तत्र वेदाध्ययन-मात्र-निष्ठस्यैव, न तु ब्रह्मज्ञस्य ब्रह्मत्वेन वरणम् अतः कर्माङ्गत्वं तस्या प्रत्युक्तम् इत्य् अर्थः । तथा हि ब्रह्मिष्ठो ब्रह्मेत्य् अत्र ब्रह्म-शब्दो वेदार्थको, न तु पर-तत्त्वार्थकः, तदात्मकेन नैष्कर्म्य-श्रवणात् । ततश् चाविकृत-शब्द-रूपं वेदं विज्ञाय सर्वदा तद्-अध्ययन-मात्रं यः करोति, न तेन किञ्चिद् इच्छति स ब्रह्मिष्ठ उच्यते, प्रत्ययेनेष्टेनातथार्थ-बोधनाद् इति । ब्रह्म-विदो ब्रह्मत्वेनानुमतिर् अत्र कर्म-स्तुत्य्-अर्थेति केचित् ।</p>
<p>नन्व् अध्ययन-मात्रवतः कर्माधिकारो न तु ज्ञानवत इत्य् उक्तम् । अज्ञानस्य तद्-असम्भवात् अध्ययनस्य चार्थ-बोध-पर्यन्तत्वात् । तथा च वेदान्तर्गतोपनिषत्-सम्भूतात्म-ज्ञानस्यावर्जनीयत्वेन तस्या पुनस् तद्-अङ्गत्वम् इति चेत्, उच्यते—नहि शब्द-ज्ञानिनो ब्रह्म-वित्त्वं, किन्तु तद्-अनुभाविन एव । न च मधु मधुरम् इति शाब्दी-प्रतीतिम् उपेतस् तन्-माधुर्य-विद् भवति । तथा सति मत्ततादि-तत्-कार्योदय-प्रसङ्गात् । न चैवम् अस्ति । अत एव यद् वेत्थ तेन मोपसीदेति पृष्टेन नारदेन ऋग्-वेदादि-स्वाधीतम् उक्त्वा, सोऽहम् मन्त्रविद् एवास्मि नात्मवित् इति निर्दिष्टम् । तथा च शाब्द-ज्ञानाद् अन्यैवोपासना । भक्त्य्-अनुभव-पद-वाच्या विद्या पुरुषार्थ-हेतुः । उक्तं च तैत्तरीयके—</p>
<blockquote>
<p>वेदान्त-विज्ञान-सुनिश्चितार्थाः
सन्न्यास-योगात् यतयः शुद्ध-सत्त्वाः ।
ते ब्रह्म-लोके तु परान्त-काले
परामृतात् परिमुच्यन्ति सर्वे ॥ इति ।</p>
</blockquote>
<p>शाब्द-ज्ञानं तु वैराग्यम् इव तत्-परिकर-भूतम् ।</p>
<blockquote>
<p>तच् छ्रद्दधाना मुनयो ज्ञान-वैराग्य-युक्तया ।
पश्यन्त्य् आत्मनि चात्मानं भक्त्या श्रुत-गृहीतया ॥ [भा। १.२.१२] इति स्मृतेः ।</p>
</blockquote>
<p>ननु काय-वाङ्-मनो-व्यापार-रूपा भक्तिः । तत्र मानसस्य ध्यानस्यानुभवत्वं भवेत् । काय-वाग्-व्यापार-रूपस्यार्चन-जपादेस् तत्त्वं कथम् इति चेद्, उच्यते&ndash;ह्लादिनी-सार-समवेत-संविद्-रूपा भक्तिः, सच्चिदानन्दैक-रसे भक्ति-योगे तिष्ठति [गो।ता।उ। २.७८] इति श्रुतेः । इतरथा भगवद्-वशीकार-हेतुर् असौ न स्यात् । तथाभूतायास् तस्या भक्त-कायादि-वृत्तिस् तादात्म्येन आविर्भूताया क्रियाकारात्ववद् अवसेयम् । श्रुतेस् तु शब्द-मूलत्वात् इति न्यायेनालौकिकेऽचिन्त्येऽर्थे तर्कस् तु निराकृतः ॥१२॥</p>
<blockquote>
</blockquote>
<p><strong>र्प्च्</strong>: ३.२.६, १.२.१२, १.५.३४-३५, १.५.१२, ६.७.३०, ९.९.६</p>
<p><strong>ह्द्स्</strong>: १.२.१२, ६.३.३२।</p>
<p><strong>॥ ३.४.१३ ॥</strong></p>
<p>नियमाच् चेति प्रत्याह—</p>
<p>**नाविशेषात् ॥ **</p>
<p>यावज् जीवं विदुषः कर्मानुष्ठानं तया श्रुत्या नियन्तुम् अशक्यम् । कुतः ? अविशेषात् । न कर्मणा न प्रजया धनेन त्यागेनैके अमृतत्वम् आनशुः इति तैत्तरीयक-श्रुत्य्-अपेक्षया तस्या प्रामाण्ये विशेषाभावात् । आश्रम-भेदेन तु श्रुति-द्वयं व्यवतिष्ठते ॥१३॥</p>
<p><strong>र्प्च्</strong>:** **११.१०.४, ११.१४.९, ११.१२.८, ११.१२.१६, ११.२०.९।</p>
<p><strong>ह्द्स्</strong>: १.५.३३-३५</p>
<p><strong>॥ ३.४.१४ ॥</strong></p>
<p>एवं चाद्यं परिहृत्य तद्-वाक्यार्थम् आह—</p>
<p><strong>स्तुतयेऽनुमतिर् वा ॥</strong></p>
<p>वेत्य् अवधारणे । विद्या-स्तुत्य्-अर्थम् इयं यावज्-जीवं कर्मानुष्ठानानुमतिः ईशावास्यम् इति तत् प्रकरणात् । ईदृशी खलु विद्या यन्-महिम्ना सर्वदा कुर्वन्न् अपि कर्म न तेन विद्वान् विलिप्यते इति सा स्तूयते । एवं त्वयि नान्यथेतोऽस्ति [ईशो। २] इति वाक्य-शेषोऽपि तथाह । तथा च कर्माङ्गा विद्येति निरस्तम् ॥१४॥</p>
<p><strong>र्प्च्</strong>:** **११.२९.१७-१८।</p>
<p><strong>ह्द्स्</strong>: ८.१.८-१०, ८.१.१४-१५।</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="२-कम-करधकरणम">२। काम-काराधिकरणम्</h3>
<p><strong>॥ ३.४.१५ ॥</strong></p>
<p>एवं विद्या-स्वातन्त्र्यम् अभिधायेदानीं महिमातिशयाद् अपि तद् उच्यते—एष नित्यो महिमा ब्राह्मणस्य न कर्मणा वर्धते नो कनीयान् [बृ।आ।उ ४.४.२३] इति वाजसनेयके श्रूयते । तत्र विद्या-विशिष्टानां यथेष्टाचारः स्यान् न वेति संशये, यथेष्टाचारे विहित-त्यागेन प्रत्यवाय-सम्भवात् न स्यात्, इति प्राप्ते—</p>
<p><strong>काम-कारेण चैके ॥</strong></p>
<p>काम-कारेण लोकानुग्रह-फलेन स्वेच्छा-पूर्वक-कर्मानुष्ठानेन जायमानयोर् गुण-दोषयोः सम्बन्धो ब्रह्म-विदि न स्याद् इत्य् एतद्-अर्थिकाम् एव नित्यो महिमेत्य् आदि श्रुतिम् एके शाखिनो यत् पठन्ति, अतः काम-चारेऽपि प्रत्यवायास्पर्शात् स स्याद् इति । ब्राह्मणो ब्रह्मआनुभवी । अत्र विहिते कर्मण्य् अनुष्ठिते न गुण-सम्बन्धस् त्यक्ते च तस्मिन् न दोष-सम्बन्धोऽपि । पुष्कर-पत्रे वारिधि-बिन्दोर् इव तत्र कर्मणोऽश्लेषात् प्रदीप्त-वह्नौ तृण-मुष्टोर् इव दोषस्य भस्मी-भावाच् च । अतः पुरु-प्रभावा सेति ॥१५॥</p>
<p>**र्प्च्- **११.१८.३५, ११.७.९, ११.१४.१८, १०.३३.३४</p>
<p>**ह्द्स्- **११.२१.२, ११.१४.१९।</p>
<p><strong>॥ ३.४.१६ ॥</strong></p>
<p>एवम् अर्थः स्फुटयति—</p>
<p><strong>उपमर्दं च ॥</strong></p>
<p>भिद्यते हृदय-ग्रन्थिः इत्य् आद्या श्रुतिः । यथैधांसि समिद्धोऽग्निर् भस्मसात् कुरुतेऽर्जुन इति, ज्ञानाग्निः सर्व-कर्माणि भस्मसात् कुरुते तथा इति स्मृतिश् च विद्यया सर्व-कर्म-विनाशं दर्शयति । तस्माच् च तथा । अत्र सामि-भुक्तस्य प्रारब्धस्यापि तया विनाशे जाते तद्-उत्तर-कालिक-विहित-त्यागो दोषो न स्याद् इति न चित्रम् ।</p>
<p>ननु, देहारम्भकस्य कर्मणो भोगं विना विनाशो नाङ्गीकृत इति चेद् अत्रोच्यते—यद्यपि सर्वाणि कर्माणि निर्दग्धुं विद्या समर्था तथापि तत्-सम्प्रदाय-प्रचारार्थायेश्वरेच्छयैव देहारम्भकं कर्म न निर्दहति । तच् च दग्ध-पटादिवत् विद्वांसम् अनुवर्तत इति प्रारब्धस्य भोग-नाश्यत्व-वाक्योपपत्तिः । वक्ष्यति चैवं—अनारब्ध-कार्ये एव तु पूर्वे तद्-अवधेः इति ॥१६॥</p>
<p><strong>र्प्च्-</strong> १.२.१९, ११.१४.१९।</p>
<p><strong>ह्द्स्-</strong> १.२.२१, ११.२०.३०, ३.४.१५</p>
<p><strong>॥ ३.४.१७ ॥<br>
ऊर्ध्व-रेतःसु च शब्दे हि ॥</strong></p>
<p>परिनिष्ठित-विशेषेष्व् एवोर्ध्व-रेतःसु यतिषु महा-विद्येषु यस्मात् यथेच्छं कर्माचारः शब्दे प्रतीयते । अतः स्वतन्त्रा विद्येत्य् अङ्गीकार्यम् । शब्दः खलु बृहद्-आरण्यक-श्रुतिः—तस्माद् ब्राह्मणः पाण्डित्यं निर्विद्य बाल्येन तिष्ठासेत् । बाल्यं च पाण्डित्यं च निर्विद्याथ मुनिर् अमौनं च मौनं च निर्विद्याथ ब्राह्मणः । स ब्राह्मणः केन स्याद् येन स्यात् तेनेदृशः [बृ।आ।उ। ३.५.१] इति । निर्विद्य लब्ध्वा ।</p>
<p>सक्ताः कर्मण्य् अविद्वांसो यथा कुर्वन्ति भारत ।</p>
<p>कुर्याद् विद्वांस् तथासक्तश् चिकीर्षुर् लोक-सङ्ग्रहम् ॥ [गीता। ३.२५]</p>
<p>इत्य् आदि तु प्रतिष्ठित-परिनिष्ठित-गृहि-विषयम् । तथा च कामचारेऽपि प्रत्यवायास्पर्शो विद्या-महिमेति ॥१७॥</p>
<p><strong>र्प्च्-</strong> ११.१८.२७-२९, ११.२०.३६</p>
<p><strong>ह्द्स्-</strong> ११.१८.२९</p>
<p><strong>॥ ३.४.१८ ॥</strong></p>
<p>अस्याः श्रुतेर् जैमिनि-मतेनार्थान्तरं दर्शयति—</p>
<p><strong>परामर्शं जैमिनिर् अचोदना चापवदति हि ॥</strong></p>
<p>नियमात् विहित-कर्मणाम् एव स्वेच्छया करणं काम-चार इत्य् एव श्रुत्य्-अर्थः । हि यतः श्रुतिर् एव विदुषः कर्म-परामऋशं करोति कर्म-त्यागम् अपवदति च । तस्माद् अचोदना विद्वान् कर्माणि त्यजेद् इति विध्य्-अभाव इत्य् अर्थः । अयं भावः—कुर्वन्न् एवेह कर्माणि इत्य् आदि श्रुत्या विदुषाम् कर्म-विधानात् वीरहा वा इत्य् आदि-श्रुत्या कर्म-त्यागापवादाच् च तत्-त्यागे विधिर् न सम्भवेत् । युगपत् विधान-त्यागयोर् विरोधात् । न च त्याजक-वाक्यानां निर्विषयता, तेषां परङ्-वाद्य-शक्त-विषयत्वेनोपपत्तेः । तथा च विदुषां श्रौत-स्मार्तानि कर्माण्य् अङ्गीकृत्यैव तत्र केन स्यात् इत्य् आदि कामचारो, न त्व् अन्यथेति जैमिनिर् मन्यते इति ॥१८॥</p>
<p>**र्प्च्- **&mdash;</p>
<p>**ह्द्स्- **११.२.३५</p>
<blockquote>
</blockquote>
<p>**॥ ३.४.१९ ॥ **</p>
<p>एवं तस्य वाक्यस्य जैमिनि-मतानुसारेण सदाचार-विधित्वम् उक्त्वाथ स्व-मते यथेच्छ-करणानुज्ञां तावत् तद्-अर्थं दर्शयति—</p>
<p><strong>अनुष्ठेयं बादरायणः साम्य-श्रुतेः ॥</strong></p>
<p>अनुष्ठेयम् एव कर्म यथेच्छं किञ्चिच् चरणीयं किञ्चिच् च नेति भगवान् बादरायणो मन्यते । कुतः ? साम्य-श्रुतेः । केन स्यात् येन स्यात् तेनेदृशः इति श्रुत्या केनापि प्रकारेण वृत्ताव् अपि ज्ञानिनः साम्य-श्रवणाद् इत्य् अर्थः । जैमिनि-मतेन सर्व-चरण-पक्षे साम्योक्तिर् अनुवाद-मात्रं स्यात् विहित-कर्मणां सर्वेषां चरणे साम्य-सम्भवात् । केषाञ्चित् परित्यागेऽपि साम्योक्तिर् असम्भव-निवृत्त्य्-अर्थत्वाद् उपपद्यत इति । कर्म-परामर्शस्य स्व-निष्ठ-विषयत्वाद् अविज्ञम् आदाय वीर-घात-श्रुत्य्-उपपत्तेश् च चोद्यं परिहृतम्, न च त्याग-श्रुतेर् अशक्त-विषयता तद्-बोधक-पदाभावात् न कर्मणा न प्रजयेत्य् आदौ मुक्त्य्-असाधनतया तत्-त्यागावगमाच् च ॥१९॥</p>
<p><strong>र्प्च्-</strong> ११.२३.५०, ३.१६.२६, ११.५.३७-३८, ११.२८.३१-३२, ना।उ। ५.१२.३, गीता ३.१७।</p>
<p><strong>ह्द्स्-</strong> ११.५.४१।</p>
<p><strong>॥ ३.४.२० ॥<br>
विधिर् वा धारणवत् ॥</strong></p>
<p>केन स्याद् इत्य् आदिको विधिर् वा ज्ञानि-विषयः धारणवत् । यथा वेद-धारणं त्रैवर्णिकानां विधीयते एवं केन स्याद् इति यथेच्छं कर्माचरणं ज्ञानिनाम् एव परिनिष्ठितानां विधीयते नान्येषाम् इत्य् अर्थः ।</p>
<blockquote>
<p>शौचम् आचमनं स्नानं न तु चोदनयाचरेत् ।
अन्यांश् च नियमान् ज्ञानी यथाहं लीलयेश्वरः ॥ २०॥</p>
</blockquote>
<p><strong>र्प्च्-</strong> ११.१८.३५, ११.११.१०-१२</p>
<p><strong>ह्द्स्-</strong> ११.१८.२८, ११.१८.३६</p>
<p>**॥ ३.४.२१ ॥ **</p>
<p>उक्तम् आक्षिप्य समादधाति—</p>
<p><strong>स्तुति-मात्रम् उपादानाद् इति चेत्, न, अपूर्वत्वात् ॥</strong></p>
<p>ज्ञानिनः स्तुति-मात्रम् एवैतत्, न तु विधिः । यथा प्रीति-पात्रं कञ्चित् प्रत्युच्यते यथेष्टं कुर्व् इति तेन तस्य स्तुतिर् एव स्यात्, न तु यथेष्ट-कृति-विधानं, तथैतद् अपि ज्ञानिनोऽपि कर्म-विधि-स्वीकाराद् इति चेत्, न । कुतः ? अपूर्वत्वात् । ब्रह्मानुभविनि यथेष्टं कर्माचारस्य अपूर्व-विधित्वात् न स्तुति-मात्रं तद् इत्य् अर्थः ॥२१॥</p>
<p>**र्प्च्- **११.५.३७-३८</p>
<p><strong>ह्द्स्-</strong> ११.१८.२९, ११.१८.३१</p>
<p><strong>॥ ३.४.२२ ॥<br>
भाव-शब्दाच् च ॥</strong></p>
<p>मुण्डके—</p>
<blockquote>
<p>प्रणो ह्य् एष यः सर्व-भूतैर् विभाति
विजानन् विद्वान् भवते नातिवादी ।
आत्म-क्रीड आत्म-रतिः क्रियावान्
एष ब्रह्म-विदां वरिष्ठः ॥ [मु।उ। ३.१.४]</p>
</blockquote>
<p>इति भाव-वाचक-शब्दोपेतान् वाक्याद् इत्य् अर्थः । भावो रतिः प्रेमा चेति पर्याय-शब्दाः । अयं भावः—ब्रह्म-रतस्य परिनिष्ठितस्य तत्-समय-लाभात् लोक-सङ्ग्रहायैव कथञ्चित् किञ्चित् कर्मानुष्ठानम् इति स्वतन्त्रा ब्रह्म-विद्या ॥२२॥</p>
<p><strong>र्प्च्-</strong> ११.२१.११, ११.१४.२३-२४</p>
<p><strong>ह्द्स्-</strong> ११.१८.२८, ११.१८.३५</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="३-परपलवधकरणम">३। पारिप्लवाधिकरणम्</h3>
<p><strong>॥ ३.४.२३ ॥</strong></p>
<p>अथ प्रकारान्तरेणाशङ्क्य समाधत्ते—</p>
<h3 id="परपलवरथ-इत-चन-न-वशषततवत-">पारिप्लवार्थो इति चेन्, न, विशेषितत्वात् ॥</h3>
<p>बृहद्-आरण्यकादिषु—अथ ह याज्ञवल्क्यस्य द्वे भार्ये बभूवतुर् मैत्रेयी च कात्यायनी च [बृ।आ।उ। ४.५.१] इति । भृगुर् वै वारुणिः । वरुणं पितरम् उपससार । अधीहि भगवो ब्रह्मेति [तै।उ। ३.१] । प्रतर्दनो ह वै दैवोदासिर् इन्द्रस्य प्रियं धामोपजगाम [कौषी।उ। ३.१] इति, जानश्रुतिर् ह पौत्रायणः श्रद्धादेयो बहु-दायी बहु-पाक्य आस [छा।उ। ४.१.१] इति चैवम् आदिभिर् उपाख्यानैः श्रुतिभिर् ब्रह्म-विद्या निरूप्यते । ताश् च पारिप्लवार्था उत ब्रह्म-विद्या प्रतिपत्त्य्-अर्था इति वीक्षायां पारिप्लवार्था इति विज्ञायते—सर्वाण्य् आख्यानानि पारिप्लवे शंसन्ति इति श्रवणात् । शंसने च शब्द-मात्रस्य प्राधान्येनार्थ-ज्ञानस्य अतथात्वाद् आख्यान-प्रतिपन्ना ब्रह्म-विद्या मन्त्रार्थ-वादार्थवद् अप्रयोजिकैवेति कर्म-शेषता तस्या नाख्यातुं शक्यातः प्रधानता तु सुदूरोत्सारिता धर्मिण एवासिद्देर् इति चेन्, न । कुतः ? विशेषित्वात् । पारिप्लवम् आचक्षीतेति प्रकृत्य तत्र प्रथमेऽहनि मनुर् वैवस्वतो राजेति, द्वितीयेऽहनीन्द्रो वैवस्वतो राजेति, तृतीयेऽहनि यमो वैवस्वतो राजेत्य् आख्यान-विशेषास् तत्र तत्र विनियुज्यन्ते । तत्राख्यान-सामान्य-ग्रहे दिवस-विशेषे आख्यान-विशेष-विधिर् अनर्थकः स्यात् । ततश् च सर्वाणीति तत्-प्रकरण-पठितान्य् एव ज्ञेयानि । तस्मात् वेदान्ताख्यानानि पारिप्लव-प्रयोगार्थानि नेत्य् अर्थः ॥२३॥</p>
<p><strong>र्प्च्-</strong> ११.२१.३५, ११.२५.४१-४२, ११.२१.४१ (<em>किं विधत्ते</em>)</p>
<p><strong>ह्द्स्-</strong> ११.२१.४३-४४ (<em>किं विधत्ते</em>)</p>
<p>&ndash;ओ)०(ओ&ndash;</p>
<p><strong>॥ ३.४.२४ ॥<br>
तथा चैक-वाक्योपबन्धात् ॥</strong></p>
<p>तथा च वेदान्तोपाख्यानानाम् असति पारिप्लवार्थत्वे सन्निहित-विद्या-प्रतिपत्त्य्-उपयोगित्वम् एव न्याय्यम् । कुतः ? एकेति । आत्मा वा अरे द्रष्टव्यः श्रोतव्यः [बृ।आ।उ। ४.५.६] इत्य् आदि सन्निहित-विद्याभिर् एक-वाक्यतयोपबन्धात् । यथा सोऽरोदीत् इत्य् आद्य् उपाख्यानां सन्निहित-कर्म-विधेः स्तुत्य्-अर्थता, न तु पारिप्लवार्थता, तथैतेषां सन्निहित-विद्या-स्तुत्य्-अर्थता स्यात् । अयं भावः—स्वतन्त्रैव पुमर्थ-हेतुर् विद्या, यद् अस्यां महान्तोऽपि महता प्रयासेन प्रवर्तन्त, इति प्ररोचनोपयोगात् प्रज्ञा-सौकार्योपयोगाच् चोपाख्यान-रीत्या विद्योपदेशः । तेन च आचार्यवान् पुरुषो वेद [छा।उ। ६.१४.२] इति श्रुत्य्-अनुग्रहश् च । तथा च स्वतन्त्रा सेति ॥२४॥</p>
<p><strong>र्प्च्-</strong> ११.१२.१६, ११.१०.१२, ११.१०.५</p>
<p><strong>ह्द्स्-</strong> ११.२१.४३</p>
<h3 id="४-कम-करधकरणम">४। काम-काराधिकरणम्</h3>
<p><strong>॥ ३.४.२५ ॥<br>
अत एव चाग्नीन्धनाद्य्-अनपेक्षा ॥</strong></p>
<p>अतो विद्या-स्वातन्त्र्य-प्रतिपादनाद् एव हेतोस् तस्याः स्व-फले प्रकाश्येऽग्नीन्धनादीनां यज्ञादीनां यज्ञादि-कर्मणां नास्त्य् अपेक्षेति ज्ञान-कर्म-समुच्चय-व्युदासः ॥२५॥</p>
<p><strong>र्प्च्-</strong> ११.१२.१३, ११.१४.१९</p>
<p><strong>ह्द्स्-</strong> ७.७.५१-५२</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="५-सरवपकषधकरणम">५। सर्वापेक्षाधिकरणम्</h3>
<p><strong>॥ ३.४.२६ ॥</strong></p>
<p>इत्थं विद्या-सामर्थ्याद्य् अभिधाय तद्-अधिकारिणं लक्षयितुम् आरभते । तम् एतं वेदानुवचनेन [बृ।आ।उ। ४.४.२२] इत्य् आदि । तस्माद् एवं-विच् छान्तो दान्त उपरतस् तितिक्षुः समाहितो [श्रद्धा-वित्तो] भूत्वाऽऽत्मन्य् एवाऽऽत्मानं पश्यति [बृ।आ।उ। ४.४.२३] इति च श्रूयते बृहद्-आरण्यके । अत्र यज्ञ-शमादि च विद्याङ्गतया प्रतीयते । तद् उभयम् आवश्यकं न वेति संशये आचार्यवान् पुरुषो वेद इत्य्-आदिषु गुरूपसत्त्यैव तद्-उत्पत्ति-प्रत्ययात् नेति प्राप्ते—</p>
<p><strong>सर्वापेक्षा च यज्ञादि-श्रुतेर् अश्ववत् ॥</strong></p>
<p>स्व-फल-प्रकाशे निरपेक्षापि विद्या स्वोत्पत्तौ **सर्वापेक्षा **सर्वान् यज्ञादि-धर्मान् अपेक्षते इत्य् अर्थः । कुतः ? **यज्ञ- **इति । तम् एतम् [बृ।आ।उ। ४.४.२२] इत्य् आदौ, तस्माद् एवम् [बृ।आ।उ। ४.४.२३] इत्य् आदौ च, विद्यार्थं यज्ञादेः शमादेश् च श्रवणाद् इत्य् अर्थः । तत्र दृष्टान्त–**अश्व **इति । यथा गति-निष्पत्तये अश्वोऽपेक्ष्यते, न तु निष्पन्न-गतेर् ग्रामादि-प्राप्तौ ॥२६॥</p>
<p><strong>र्प्च्-</strong> ११.२०.१०-११, ११.३.२९, १०.४७.२१</p>
<p><strong>ह्द्स्-</strong> ११.१९.८</p>
<blockquote>
<p>&ndash;ओ)०(ओ&ndash;</p>
</blockquote>
<p><strong>॥ ३.४.२७ ॥</strong></p>
<p>ननु यज्ञादिनैव विद्यादि-सिद्धौ शमादिना किम् इति चेत्, तत्राह—</p>
<p><strong>शम-दमाद्य्-उपेतः स्यात् तथापि तु तद्-विधेस् तद्-अङ्गतया तेषाम् अवश्यानुष्ठेयत्वात् ॥</strong><sup id="fnref:61"><a href="#fn:61" class="footnote-ref" role="doc-noteref">61</a></sup></p>
<p>तु-द्वयं निश्चय-शङ्का-च्छेदयोः । यद्यपि यज्ञादिना विशुद्धस्य विद्या स्यात्, तथापि विद्यार्थी शमादिभिर् उपेत एव स्यात् । कुतः ? तद्-अङ्गतया तद्-विधेः । तस्माद् एवंविद् इत्य् आदिना विद्याङ्गतया शमादीनां विधानात् विहितानां तेषाम् अवश्यम् अनुष्ठेयत्वाच् च । तथा च वाक्य-द्वयस्थत्वाद् उभयं कार्यम् । तत्र यज्ञादि बहिरङ्गं शमादि त्व् अन्तरङ्गम् इति विवेचनीयम् । आदि-पदात् प्राग्-उक्तं सत्यादि चेत्य् अधिकारि-लक्षणं दर्शितम् ॥२७॥</p>
<p><strong>र्प्च्-</strong> ११.२३.४१, ११.१०.५</p>
<p><strong>ह्द्स्-</strong> ११.५.२४, ११.१८.१७</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="६-सरवनननमतय-अधकरणम">६। सर्वान्नानुमत्य्-अधिकरणम्</h3>
<p><strong>॥ ३.४.२८</strong> ॥</p>
<p>अथ विदुषां निषिद्धाचारं निवारयति । यदि ह वा अप्य् एवंविन् निखिलं भक्षयीतैवम् एव स भवति इति श्रूयते । अत्र सन्देहः—विदुषः सर्वान्न-भुक्तौ विधिर् उताभ्यनुज्ञेति । सर्वान्न-भुक्तेर् मानान्तरेणाप्राप्तेर् विदुषोऽसौ विधीयत इति प्राप्ते—</p>
<p><strong>सर्वान्नानुमतिश् च प्राणात्यये तद्-दर्शनात् ॥</strong></p>
<p>च-शब्दोऽवधारणे । अन्नालाभ-प्रयुक्त-प्राणात्यय-काल एव सर्वान्न-भक्षणे अभ्यनुज्ञैव । कुतः ? तद्-दर्शनात् । छान्दोग्ये मटाचीहतेषु कुरुषु [छा।उ। १.१०.१] इत्य् आरभ्य, न वा अजीविष्यम् इमान् अखादन्न् इति होवाच कामो न उदपानं [छा।उ। १.१०.४] इति चाक्रायणाचार-वीक्षणाद् इत्य् अर्थः । तत्रेयम् आख्यायिका—इभ्योच्छिष्ठान् कुल्माषांश् चाक्रायणो नाम र्षिः प्राण-त्राणाय चखाद, जल-प्रतिग्रहम् इभ्येनाभ्यर्थितोऽप्य् उच्छिष्ट-भयात् यथेष्टं लाभाच् च न तज् जग्राह । पुनः परेद्युः स्व-परोच्छिष्टान् पर्युषितांस् तान् भक्षयामासेति । अन्यत्राप्य् एवम् एव व्याख्येयम् ॥२८॥</p>
<p><strong>र्प्च्-</strong> ११.२१.३</p>
<p><strong>ह्द्स्-</strong> ११.६.४६, ११.१८.३५।</p>
<p><strong>॥ ३.४.२९ ॥<br>
अबाधाच् च ॥</strong></p>
<p>आपदि सर्वान्न-भक्षणेऽनुमतिश् चित्तम् अदूषयता तेन ज्ञाने बाधाभावात् ॥२९॥</p>
<p><strong>र्प्च्-</strong> ११.२१.१६, ११.२१.११, ११.१८.३३</p>
<p><strong>ह्द्स्-</strong> ११.१८.१८-१९।</p>
<p><strong>॥ ३.४.३० ॥<br>
अपि स्मर्यते ॥</strong></p>
<blockquote>
<p>जीवितात्ययम् आपन्नो योऽन्नम् अत्ति यतस् ततः ।
लिप्यते न स पापेन पद्म-पत्रम् इवाम्भसा ॥ [मनु १०.२०४] इति स्मृत्या च ।</p>
</blockquote>
<p>विपद्य् एव सर्वेषां सर्वान्न-भुक्तिर् उक्ता, न तु सर्वदा । अतस् तस्याम् अनुमति-मात्रम् एव, न तु विधिः प्रतिषेध-शास्त्राच् च ॥३०॥</p>
<p><strong>र्प्च्-</strong> &mdash;</p>
<p><strong>ह्द्स्-</strong> ११.१८.३४</p>
<p><strong>॥ ३.४.३१</strong> ॥</p>
<p><strong>शब्दश् चातोऽकाम-कारे ॥</strong></p>
<p>यस्माद् आपद्य् एव सर्वान्न-भक्षक्षेऽभ्यनुज्ञानम् अतोऽकामचारे विदुषा प्रवर्तितव्यम् । शब्दश् च, आहार-शुद्धौ सत्त्व-शुद्धिः, सत्त्व-शुद्धौ ध्रुवा स्मृतिः स्मृति-लम्भे सर्व-ग्रन्थीनां विप्रमोक्षः [छा।उ। ७.२६.२] इति छान्दोग्य-श्रुतिः कामचारं वारयति । तथा चापद्य् एव सर्वान्नाभ्यनुज्ञानाद् अनापदि शीयः समाचारः ॥३१॥</p>
<blockquote>
</blockquote>
<p><strong>र्प्च्-</strong> ११.१८.१८</p>
<p><strong>ह्द्स्-</strong> ७.१३.३८</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="७-वहततवधकरणम">७। विहितत्वाधिकरणम्</h3>
<p><strong>॥ ३.४.३२</strong> ॥</p>
<p>पूर्व-सन्दर्भे स्वनिष्ठादि-भेदेन त्रेधा विद्याजुषो दर्शिताः । अथ तेषु लब्ध-विद्येषु वर्णाश्रमाचारः कथं स्याद् इत्य् एतत् व्यवस्थापयितुम् आरभ्यते । तत्र तावत् स्व-निष्ठः परीक्ष्यते । पश्यन्न् अपीमम् आत्मानं कुर्यात् कर्माविचारयन् यद् आत्मनः सुनियतम् आनन्दोत्कर्षम् आप्नुयात् इति कौषारव-श्रुतौ संशयः । लब्ध-विद्येन स्व-निष्ठेन कर्माणि कार्याणि न वेति । विद्या-लक्षणस्य तत्-फलस्य प्राप्तत्वात् फल-प्राप्तौ साधन-निवृत्तेर् दृष्टत्वात् न कार्याणीति प्राप्ते—</p>
<p><strong>विहितत्वाच् चाश्रम-कर्मापि ॥</strong></p>
<p>अपिर् वर्ण-कर्म-समुच्चयार्थः । तेन स्व-वर्णाश्रम-कर्माणि कार्याणि । कुतः ? विद्योपचितये । तं प्रति तेषां विहितत्वाद् एव ॥३२॥</p>
<p><strong>र्प्च्-</strong> ११.१०.१, ११.१८.४५</p>
<p><strong>ह्द्स्-</strong> ११.३.४४-४५</p>
<p><strong>॥ ३.४.३३</strong> ॥</p>
<p>ननु जातायाम् अपि विद्यायां पुनः कर्म-विधानात् किं ज्ञान-कर्मणोः समुच्चयोभिइमतो नेत्य् आह—</p>
<p><strong>सहकारित्वेन ॥</strong></p>
<p>विद्या-सहकारित्वेनैव तेन कर्माणि कार्याणि, न तु मुक्ति-हेतुत्वेन । तम् एव विदित्वा [श्वे।उ। ३.८] इत्य् आदौ तस्या एव तत्त्वाभिधानात् । एतद् उक्तं भवति । स्वनिष्ठेनादौ परमात्मानम् उद्दिश्य स्व-कर्माण्य् अनुष्ठितानि तेषु तद्-उद्देशेनैव विषोर्णादिवत् तद्-विषया विद्या समभूत् । तैर् असौ तासाम् आद्यापि तद्-विवृद्धये तान्य् अनुतिष्ठति । सा च स्वोत्तराणि तानि न विनाशयत्य् अविरोधात् । किन्तु स्वर्गादि-वैचित्रीम् अनुभावयितुं रक्षत्य् एव । ना हास्य कर्म क्षीयते [बृ।आ।उ १.४.१५] इति बृहद्-आरण्यकात् ।</p>
<p>न च तेषां तद्-अनुभव-फलकत्वात् काम्यत्वं, तेन तत्-कामनयाननुष्ठानात् । स्वनिष्ठो विद्वान् ब्रह्म प्राप्नुवन्न् अनुसङ्गात् स्वर्गादिकम् अनुभवति । ग्रामं गच्छंस् तृणं स्पृशतीति अत्र तृण-स्पर्शवत् । स्वर्गाद्य्-आनन्दानुभव-पूर्वकं ब्रह्म-प्रेप्सवे स्व-निष्ठाय विद्यैव स्व-परिकर-कर्म-द्वारा स्वर्गादिकम् अनुभावयति स्व-द्वारा तु ब्रह्म-पदम् इति श्रुतिश् चैवम् अभिप्रैति, तं विद्येत्य् आद्या । इत्थम् एव तस्य सङ्कल्पो बोध्यः । नैरपेक्ष्य-परीक्षायै क्वचित् स्व-द्वारापि स्वर्गादिकम् उपस्थापयति । सर्वं ह पश्यः पश्यति इत्य् आदि श्रुतेः । न चैवं तद्-अधिगम-न्याय-विरोधः, तस्य स्वनिष्ठेतर-विषयत्वेनोपपत्तेः । स्वनिष्ठस्य स्वर्गाद्य्-अर्पक-पुण्यांश-प्रारब्धांशौ तद्-इतरस्य परिनिष्ठितादेस् तु प्रारब्धांशम् एव विहायेतरत् सर्वं कर्म विनाशयतीति विद्यैव स्वतन्त्रा फल-हेतुः कर्म तु तस्या सहकारीति सिद्धम् ॥३३॥</p>
<blockquote>
</blockquote>
<p><strong>र्प्च्-</strong> १०.४७.२१, ११.१८.४३-४४, ८.३.१९, ११.२९.३०-३१</p>
<p><strong>ह्द्स्-</strong> ११.१८.४६-४७</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="८-सरवथधकरणम">८। सर्वथाधिकरणम्</h3>
<p>**॥ ३.४.३४ **॥</p>
<p>अथ परिनिष्ठितः परीक्ष्यते । आत्म-क्रीड आत्म-रतिः क्रियावान् [मु।उ। ३.१.४] इत्य् आदि श्रूयते । अत्र परिनिष्ठितस्य लोकार्थं वर्णाश्रम-धर्माः कर्तव्यतया प्राप्ताः प्रीत्य्-अर्थं श्रवणादयो भगवद्-धर्माश् च । तेषाम् उभयेषां युगपत्-प्राप्तौ किं ते क्रमेणानुष्ठेयाः किं वाद्यान् विहायोत्तरे ते इति सन्देहे युगपद्-अनुष्ठान-सम्भवात् विहितानां त्यागे दोषाच् चानिर्णयेन भाव्यम् इति प्राप्ते—</p>
<p><strong>सर्वथापि त एवोभय-लिङ्गात् ॥</strong></p>
<p>अपिर् अवधारणे । सर्वथैव स्व-धर्मानुरोधम् अकृत्वैवेत्य् अर्थः । परिनिष्ठितेन तेन भगवद्-धर्मा एवानुष्ठेया । स्व-धर्मास् तु कथञ्चित् गौण-काले । एवं कुतः ? तत्राह—उभयेति । तम् एवैकं जानथ [मु।उ। ३.२.५] इत्य् आदि श्रुति-लिङ्गात् ।</p>
<blockquote>
<p>महात्मानस् तु मां पार्थ दैवीं प्रकृतिम् आश्रिताः ।
भजन्त्य् अनन्य-मनसो ज्ञात्वा भूतादिम् अव्ययम् ॥
सततं कीर्तयन्तो मां यतन्तश् च दृढ-व्रताः ।
नमस्यन्तश् च मां भक्त्या नित्य-युक्ता उपासते ॥ [गीता ९.१३-१४]</p>
</blockquote>
<p>इत्य् आदि श्रुति-लिङ्गाच् च ॥३४॥</p>
<p><strong>र्प्च्-</strong> १.८.३५, ११.१९.२, ११.१९.४-५, ११.२०.३२-३३।</p>
<p><strong>ह्द्स्-</strong> ११.१२.१४-१५।</p>
<p><strong>॥ ३.४.३</strong>५** ॥**</p>
<p>उपोद्बलकान्तरम् आह—</p>
<p><strong>अनभिभवं च दर्शयति ॥</strong></p>
<p>नैनं पाप्मा तरति सर्वं पाप्मानं तरति । नैनं पाप्मा तपति सर्वं पाप्मानं तपति [बृ।आ।उ ४.४.२३] इति बृहद्-आरण्यक-श्रुतिः श्रवणाद्य्-अनुरोधेन स्वाश्रम-धर्माकरणे तज्-जन्यैर् दोषैः परिनिष्ठितस्यानभिभवं दर्शयति । अतस्नात् हित्वा अ एव कार्या इत्य् अर्थः । वर्णाश्रमाचारेति श्री-विष्णु-पुराण-वाक्ये तु तादृशेन यत् तद्-आराधनं तद् एव तत्-तोष-करम् इत्य् एव मन्तव्यं, न तु कर्मैव तद्-आराधनम् इति । पूर्वत्र—</p>
<blockquote>
<p>यज्ञेशाच्युत गोविन्द माधवानन्द केशव ।
कृष्ण विष्णो हृषीकेश वासुदेव नमोऽस्तु ते ॥
इति राजाह भरतो हरेर् नामानि केवलम् ।
नान्यज् जगाद मैत्रेय किञ्चित् स्वप्नान्तरेऽपि च ।
एतत् पदं तद्-अर्थं च विना नान्यद् अचिन्तयत् ॥
समित्-पुष्प-कुशादानं चक्रे देव-क्रिया-कृते ।
नान्यानि चक्रे कर्माणि निःसङ्गो योग-तापसह् ॥ [वि।पु। २.१३.९-११]</p>
</blockquote>
<p>इति भरते राज्ञि तद्-एक-निष्ठा-निगदात् ॥३५॥</p>
<p><strong>र्प्च्-</strong> ११.२०.९, ११.११.३२, ११.५.३८, ११.२०.२५</p>
<p>**ह्द्स्- **१.८.३६</p>
<p>&ndash;ओ)०(ओ&ndash;</p>
<h3 id="९-वधरधकरणम">९। विधुराधिकरणम्</h3>
<p><strong>॥ ३.४.३६</strong> ॥</p>
<p>एवं साश्रमेषु विद्या दर्शिता तद्-उत्तरानुष्ठितिश् च । अथ निराश्रमेषु निरपेक्षेषु ते द्वे दर्श्येते । तथैव निराश्रमापि गार्गी ब्रह्मवित् पठ्यते । अथ वाचक्रव्य् उवाच—ब्राह्मणा भगवन्तो हन्ताहम् एनं याज्ञवल्क्यं द्वौ प्रश्नौ प्रक्ष्यामि [बृ।आ।उ ३.८.१] इत्य् आदिना । इह संशयः—निराश्रमेषु विद्या सम्भवेन् न वेति विद्योत्पत्ति-हेतुतया विश्रुतानाम् आश्रम-धर्मानं तेष्व् अभावान् नेति प्राप्ते—</p>
<p><strong>अन्तरा चापि तु तद्-दृष्टेः ॥</strong></p>
<p>तु-शब्दः कर्माग्रह-निरासार्थः । च-कारो निश्चयार्थः । अन्तरा च विनैवाश्रम-धर्मान् विद्यमानेष्व् औत्पत्तिक-विरक्तिषु प्राग् भवानुष्ठितैर् धर्मैः सत्य-तपो-जपादिभिश् च परिशुद्धेषु तेष्व् अपि विद्या उदयते । कुतः ? तद्-दृष्टेः । तादृश्या गार्ग्या ब्रह्मवित्त्व-दर्शनात् । अयं भावः—प्राग्-भवीयानां धर्माणां फलोत्पत्तेः पूर्वम् एव देह-निपातात् न फल-सम्बन्धः, परत्र तु तैर् विशुद्धानां सत्-सङ्ग-मात्रेण सविरागा साविर्भवतीति ॥३६॥</p>
<p>**र्प्च्- **७.१३.८-९, ११.१८.२७-२८, गीता ६.४०</p>
<p><strong>ह्द्स्-</strong> ११.१२.१-२</p>
<p><strong>॥ ३.४.३७</strong> ॥</p>
<p>बलवता सत्-सङ्गेन कषाय-पाके विद्या भवतीत्य् आह—</p>
<p><strong>अपि स्मर्यते ॥</strong></p>
<blockquote>
<p>पिबन्ति ये भगवत आत्मनः सतां
कथामृतं श्रवण-पुटेषु सम्भृतम् ।
पुनन्ति ते विषय-विदूषिताशयं
व्रजन्ति तच्-चरण-सरोरुहान्तिकम् ॥ [भा।पु २.२.३७] इत्य् आदौ,</p>
</blockquote>
<p>रहूगणैतद् [भा।पु ५.१२.१२] इत्य् आदौ च । अपिः समुच्चये ॥३७॥</p>
<p><strong>र्प्च्-</strong> २.२.३७, ५.१२.१२, १.१८.१३, ४.३०.३३, ४.२४.५४, ११.१४.१५-१६</p>
<p><strong>ह्द्स्-</strong> २.२.३७, १०.८३.३, ५.१२.१२</p>
<p><strong>॥ ३.४.३८</strong> ॥</p>
<p>सत्-सङ्गिषु निरपेक्षेषु परेशानुग्रह-विशेषात् विद्या सुलभेत्य् आह—</p>
<p><strong>विशेषानुग्रहश् च ॥</strong></p>
<blockquote>
<p>मच्-चित्ता मद्-गत-प्राणा बोधयन्तः परस्परम् ।
कथयन्तश् च मां नित्यं तुष्यन्ति च रमन्ति च ॥
तेषां सतत-युक्तानां भजतां प्रीति-पूर्वकम् ।
ददामि बुद्धि-योगं तं येन माम् उपयान्ति ते ॥ [गीता १०.९-१०] इति ।</p>
</blockquote>
<p>तेषु तत्-कृपा-विशेषो दृष्टः । नैरपेक्ष्यं च तद्-योग-सातत्याद् व्यक्तम् ॥३८॥</p>
<p><strong>र्प्च्-</strong> २.७.४१, ९.४.४६-४८</p>
<p><strong>ह्द्स्-</strong> १.६.२३-२५</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१०-इतरधकरणम">१०। इतराधिकरणम्</h3>
<p><strong>॥ ३.४.३९</strong> ॥</p>
<p>साश्रमा याज्ञवल्क्यादयो निराश्रमाश् च गार्ग्य्-आदयो विद्यावन्तो दर्शिताः । तेषु साश्रमाः श्रेष्ठा निराश्रमा वेति संशये, वैदिकाश्रम-धर्म-सम्पन्नत्वात् ब्रह्म-रतत्वाच् च श्रेष्ठा इति प्राप्ते—</p>
<p><strong>अतस् त्व् इतरज्-ज्यायो लिङ्गाच् च ॥</strong></p>
<p>शङ्का-निरासनाय तु-शब्दः । च-शब्दोऽवधारणार्थः । अतः साश्रमत्वाद् इतरन् निराश्रमत्वम् एव ज्यायः श्रेष्ठं विद्या-साधनं मन्तव्यम् । कुतः ? लिङ्गात् । गार्ग्या महा-विद्यत्व-श्रवणात् । आत्मअयतिअनादि-प्रवृत्ति-शीलानां प्रवृत्ति-सङ्कोचाय आश्रमाः शास्त्रेण विहिताः । अतस् तद्-विधाने न तस्य तात्पर्यं किं तु तत्-सङ्कोच एव । ता हि ब्रह्म-रति-प्रतिबन्धिका भवन्ति । ये तूपक्षीण-प्रवृत्तयो ब्रह्मैक-रतास् तेषां न किञ्चिद् आश्रमैः फलम् इति नैराश्रम्यं वरीयः । अत एव जाबालोपनिषदि क्रमेणाश्रमान् विधाय पुनर् विरक्तस्य तम् अपनिनाय सांवर्तकादीनां ब्रह्मैक-रतानां सन्न्यासं त्यागं चोवाचेति । अनाश्रमी न तिष्ठेत दिनम् एकम् अपि द्विजः<sup id="fnref:62"><a href="#fn:62" class="footnote-ref" role="doc-noteref">62</a></sup> इत्य् आदिकं तु सामान्य-विषयम् ॥३९॥</p>
<p><strong>र्प्च्-</strong> ११.१७.३२, ११.३.४५, ११.२१.२३-२४, ११.२१.३५, ११.२१.४०-४१, ११.२.४९, ११.११.३२, ११.१९.१९-२३</p>
<p><strong>ह्द्स्-</strong> ८.४.६३, ८.४.६७</p>
<p><strong>॥ ३.४.४०</strong> ॥</p>
<p>स्याद् एतत् । ब्रह्मैक-रतत्वेन निरपेक्षाणां निराश्रमाणां श्रैष्ठ्यम् उक्तम्, न युज्यते तेषां सापेक्षतायाः सम्भवात् । तथा हि, विधिना परित्यक्तस्य गृहादेर् आश्रमस्य पुनर् ग्रहो निन्द्यः । तत्रैव शास्त्रात् तेषां पूर्वं तस्याप्राप्तेः । प्राप्तस्य विधिना परित्यागाद् वैदिकत्वेन श्लाघ्येष्व् आश्रम-धर्मेषु श्रद्धोदयाच् च पुनस् तत्-स्वीकारेण तद्-विक्षेपक-तद्-धर्म-प्राप्त्या तद्-एक-रत्य्-असम्भवात् श्रैष्ठ्यं हीयेत । स्व-निष्ठादीनां तु नियताश्रम-धर्म-परिमृष्ट-सत्त्वानाम् उत्तरोत्तर-तच्-चिन्ता-सन्तानाद् अबाधं तद् इति चेत्, तत्राह—</p>
<p><strong>तद्-भूतस्य तु नातद्-भावो जैमिनेर् अपि नियमात् तद्-रूपाभावेभ्यः ॥</strong></p>
<p>तुः शङ्का-च्छेदाय । तद्-भूतस्य नैरपेक्ष्येण ब्रह्मऐक-रतस्य नातद्-भावस् तद्-एक-रति-प्रच्युतिर् न भवतीति जैमिनेर् अपिना बादरायणस्य च मे मतम् । कुतः ? नियमाद् इति । नियमाद् अतद्-रूपाद् अभावाच् च । तद्-इन्द्रियाणां ब्रह्म-तृष्णा-नियमितत्वात् । रूपं वासना । ब्रह्मान्य-वासना-विनाशात् गार्ग्य्-आदीनां गृहादि-स्वीकाराभावात् चेत्य् अर्थः । स्मृतिश् चैवम् आह—</p>
<blockquote>
<p>कामादिभिर् अनाविद्धं प्रशान्ताखिल-वृत्ति यत् ।
चित्तं ब्रह्म-सुख-स्पृष्टं नैवोत्तिष्ठेत कर्हिचित् ॥ [भा।पु। ७.१५.३५] इत्य् आदिका ।</p>
</blockquote>
<p>यद्यपि कर्म-परो जैमिन्स् तथापि नैरपेक्ष्य-श्रुति-भीतः क्वचिद् एवं मन्यते प्राग्-भवानुष्ठित-कर्म-निष्कल्मषः कश्चिद् इहैवेदृशः स्याद् इति ॥४०॥</p>
<p><strong>र्प्च्-</strong> ७.१५.२७ (=३५), १०.२.२१, ११.४.१०, १०.२७.७, १०.१४.१०</p>
<p><strong>ह्द्स्-</strong> ११.२०.३५-३७, ७.१५.३५</p>
<p>**॥ ३.४.४१ **॥</p>
<p>अथ स्व-निष्ठेभ्यः श्रैष्ठ्यं दर्शयति । ननु सर्वं ह पश्यः पश्यतीत्य् आदौ विद्यया स्वर्गादेर् अपि प्राप्ति-श्रवणात् तल्-लब्धेन्द्रादि-लोक-भोग-प्रसक्तानां तेषां ब्रह्मैक-रतिर् विच्छेद्योतेत्य् आशङ्क्याह—</p>
<p>**न चाधिकारिकम् अपि पतनानुमानात् तद्-अयोगात् ॥ **</p>
<p>चोऽवधारणे । अपिर् ऐहिक-सुख-समुच्चये । आधिकारिकम् इन्द्रादि-पदम्ं तेषां नैवाकाङ्क्ष्यम् । कुतः ? पतनेति । आ ब्रह्म-भुवनाल् लोकाः पुनर्-आवर्तिनोऽर्जुन [गीता ८.१६] इत्य्-आदिषु ततः पात-स्मरणात् आरम्भतस् तत्-स्पृहाभावाच् चेत्य् अर्थः । स्मृतिश् चात्र मृग्या । तथा च विद्या-महिम्ना तस्मिन्न् अनुवृत्तोऽपि तद्-इच्छा-विरहात् न तेन तद्-एक-रतिर् विच्छिद्यतेऽतो निर्बाधं तत्त्वम् इति ॥४१॥</p>
<p><strong>र्प्च्-</strong> ११.१९.१७, ११.१४.१३, ६.११.२३, १०.१६.३७, ३.१५.४७</p>
<p><strong>ह्द्स्-</strong> ११.१४.१४, ११.१४.२७</p>
<p><strong>॥ ३.४.४२</strong> ॥</p>
<p>अथ परिनिष्ठितेभ्यः श्रैष्ठ्यं दर्शयति—</p>
<p><strong>उपपूर्वम् अपि त्व् एके भावम् अशनवत् तद् उक्तम् ॥</strong></p>
<p>अपिर् अवधारणे । तुर् विपरीत-भावना-च्छेदे । एके आथर्वणिका निरपेक्षाणाम् उपासनम् एवाभीष्टं तत्-सिद्धं भावं चाशनवद् भोग्यं पठन्ति । भक्तिर् अस्य भजनं तद् इहामुत्र [गो।ता।उ। १.१४] इत्य् आदि सच्-चिद्-आनन्दिक-रसे भक्ति-योगे तिष्ठति [गो।ता।उ। २.७८] इति च। केचिद् भागवता यत्र क्वापि हरिम् उपासीनास् तत् प्रमाणम् एव सोऽश्नुते सर्वान् कामान् इत्य् आदि-श्रुत-त्रिपाद्-गतानन्द-भोगवद् अनुभवन्तीत्य् अर्थः । स्मृतिश् चैतदर्थिका मृग्या ॥४२॥</p>
<p><strong>र्प्च्-</strong> ११.२.४०-४१, ११.१४.१५-१६, ११.२०.३४-३५, ८.३.२०, ६.९.३६</p>
<p><strong>ह्द्स्-</strong> ३.२५.३४, ३.२५.३७</p>
<p><strong>॥ ३.४.४</strong>३** ॥**</p>
<p>तादृशानां सालोक्य-सामीप्य-लक्षणा मुक्तिर् अयत्न-सिद्धेति तत्रैव हेत्व्-अन्तरं व्यञ्जयति—</p>
<p><strong>बहिस् तूभयथापि स्मृतेर् आचाराच् च ॥</strong></p>
<p>तुर् अवधारणे । प्रपञ्चे स्थिता अपि ते तस्मात् बहिर् एव सन्तीति मन्तव्यम् । कुतः ? उभयथेति ।</p>
<blockquote>
<p>विसृजति हृदयं न यस्य साक्षाद्
धरिर् अवशाभिहितोऽप्य् अघौघ-नाशः ।
प्रणय-रसनया धृताङ्घ्रि-पद्मः
स भवति भागवत-प्रधान उक्तः ॥ [भा।पु। ११.२.५५]</p>
</blockquote>
<p>इत्य्-आदिषु मणि-स्वर्णवत् स्वामि-भृत्ययोर् मिथः संश्लेष-स्मरणात् तथाचाराच् च तैः सार्धम् । यद् उक्तं भगवता—</p>
<blockquote>
<p>निरपेक्षं मुनिं शान्तं निर्वैरं सम-दर्शनम् ।
अनुव्रजाम्य् अहं नित्यं पूयेयेत्य् अङ्घ्रि-रेणुभिः ॥ [भा।पु। ११.१४.१६]</p>
</blockquote>
<p>इत्य्-आदि-हेतुभ्याम् अन्तर् बहिश् च मिथः संश्लेषः समर्थितः । तथा च वैमुख्यम् एव संस्मृति-हेतुस् तत्-प्रणाशात् सिद्धा तेषां सेति ॥४३॥</p>
<p><strong>र्प्च्-</strong> ११.२.५३ (<em>विसृजति…</em>), कर्णामृत ३.९६, ११.२९.६।</p>
<p><strong>ह्द्स्-</strong> ११.२.५५ (<em>विसृजति…</em>), ११.१४.१६।</p>
<p>&ndash;ओ)०(ओ&ndash;</p>
<h3 id="११-सवमय-अधकरणम">११। स्वाम्य्-अधिकरणम्</h3>
<p><strong>॥ ३.४.४४</strong> ॥</p>
<p>ब्रह्म-लोकान्त-सुख-वैतृष्ण्यम् उक्तम् । अथ साम्प्रत-सुख-वैतृष्ण्ञम् उच्यते । भर्ता सन् म्रियमाणो विभाति इति श्रुतं तैत्तिरीयके । तत्र संशयः—निरपेक्षाणां देह-यात्रा स्व-प्रयत्नाद् उतेश-प्रयत्नाद् इति तैस् तत् प्रयासस्यानुत्पाद्यत्वात् स्व-प्रयत्नाद् एवेति प्राप्ते—</p>
<p><strong>स्वामिनः फल-श्रुतेर् इत्य् आत्रेयः ॥</strong></p>
<p>स्वामिनः सर्वेश्वराद् एव तेषां देह-यात्रा सिध्यति । कुतः ? फल-श्रुतेः । भर्तेत्य् आदौ तस्यैव तद्-भर्तृत्व-श्रवणात् इत्य् आत्रेयो मन्यते ।</p>
<blockquote>
<p>अनन्याश् चिन्तयन्तो मां ये जनाः पर्युपासते ।
तेषां नित्याभियुक्तानां योग-क्षेमं वहाम्य् अहम् ॥ [गीता ९.२२]
दर्शन-ध्यान-संस्पर्शैर् मत्स्य-कूर्म-विहङ्गमाः ।
स्वान्य् अपत्यानि पुष्णन्ति तथाहम् अपि पद्मज ॥</p>
</blockquote>
<p>इति तद्-वाक्याच् च तैस् तद्-वाक्याच् च तैस् तत्-प्रयासोऽनुत्पाद्य इति तु स्थूलं तेषां तथेच्छा-विरहात् सत्य-सङ्कल्पस्य तस्य तद्-अभावाच् च । स्व-देह-यात्रया तत्-सेवनात् तस्याः फलत्वम् । अत्त उक्तं म्रियमाण इति ॥४४॥</p>
<p><strong>र्प्च्-</strong> १०.४६.३, ११.२६.२९, ११.२९.५</p>
<p>**ह्द्स्- **३.२५.३८-४०</p>
<p><strong>॥ ३.४.४५ ॥</strong></p>
<p>अथैतेषु तद्-भर्तृत्वम् एकान्तम् इति दृष्टान्तेन स्पष्टयति—</p>
<p><strong>आर्त्विज्यम् इत्य् औडुलोमिस् तस्मै हि परिक्रियते ॥</strong></p>
<p>इहेति शब्दः सादृश्ये । स्वामिनस् तस्य निरपेक्ष-स्व-भक्त-भरणम् आर्त्विज्य-सदृशम् ऋत्विक्-कर्म-तुल्यं भवति । हि यतो देह-यात्रादि-सम्पादनाय तैर् भक्त्या स परिक्रीयते ।</p>
<blockquote>
<p>तुलसी-दल-मात्रेण जअस्य चुलुकेन च ।
विक्रीणीते स्वम् आत्मानं भक्तेभ्यो भक्त-वत्सलः ॥ इत्य्-आदि-स्मृतेः ।</p>
</blockquote>
<p>यजमानेनापि साङ्गाय कर्मणे दक्षिणया ऋत्विजः परिक्रियन्ते । औडुलोमेर् अस्य निर्गुणात्म-वादित्वाद् भक्तिर् इति रिक्ता भणितिः । तस्मान् निरपेक्षाः श्रेष्ठाः ॥४५॥</p>
<p><strong>र्प्च्-</strong> _तुलसी-दल-मात्रेण, _६.१६.३०, ९.४.४८, १०.८०.८, ११.२.२९, १०.४८.२२, ७.१०.४-६</p>
<p><strong>ह्द्स्-</strong> ९.४.६३-६६</p>
<p><strong>॥ ३.४.४६ ॥<br>
श्रुतेश् च ॥</strong></p>
<p>यो वै काञ्चन यज्ञ ऋत्विज आशिषम् आशासत इति होवाचेति तस्माद् उ हैवं विद् उद्गतो ब्रूयात् कं ते कामम् आगायति [छा।उ। १.७.८-९] इति ऋत्विक्-सम्पादितस्य कर्मणः यजमान-गामि फलं दर्शयति । तस्माद् भगवतः स्व-भक्त-भरणम् ऋत्विजो यजमान-भरण-सदृशं भवतीति भावः ॥४६॥</p>
<p><strong>र्प्च्-</strong> &mdash;</p>
<p>**ह्द्स्- **११.१४.१६, ११.१४.५५</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१२-सहकरयनतर-वधय-अधकरणम">१२। सहकार्यन्तर-विध्य्-अधिकरणम्</h3>
<p><strong>॥ ३.४.४७ ॥</strong></p>
<p>अथैषां विद्याप्त्य्-अनन्तरम् अनुष्ठानं दर्शयति । तस्माद् एवं-विच् छान्तो दान्तः इत्य्-आदि, आत्मा वा अरे द्रष्टव्यः इत्य् आदि च श्रूयते । अत्र शमादीनि ध्यानान्तानि ब्रह्म-लिप्सोर् अनुष्ठेयान्य् उच्यन्ते । किम् एतानि सर्वाणि निरपेक्षेणानुष्ठेयान्य् उत तत्-स्वरूप-गुण-चरितानि स्मर्तव्यानीति सन्देहे सञ्जाताअपि विद्या शमादीन् विना स्थैर्यं नोपगच्छेद् अतस् तानि चानुष्ठेयानीति प्राप्ते—</p>
<p><strong>सहकार्य्-अन्तर-विधिः पक्षेण तृतीयं तद्वतो विध्य्-आदिवत् ॥</strong></p>
<p>इह सहकार्य्-अन्तराणि शमादीन्य् अभिधीयन्ते यज्ञादी शमादीनां च विद्या-सहकारित्वेन पूर्वं निरूपणात् । तेषां विधिः साश्रम-पक्षेण ग्राह्योऽपूर्वत्वात्, न तु निराश्रम-पक्षेण तत्र स्वतः सिद्धेः । किन्तु तत्-स्वरूपादीनि तेन स्मर्तव्यानीति । तद् इदम् आह तृतीयं तद्वत इति । तत्-प्रसाद-मात्र-कामवतो निरपेक्षस्य तृतीयं मानसिकम् एवानुष्ठेयं मनसैवेदम् आप्तव्यम् इति श्रुतेः । कायिक-वाचिकयोर् वापेक्षया मानसिकं ध्यानं तृतीयं भवति । आवश्यकत्वे दृष्टान्तो विध्य्-आदिवद् इति । यथा साश्रमस्य सन्ध्योपासनादि-विधिर् आवश्यकस् तद्वत् । तस्मात् सञ्जात-विद् येन निरपेक्षेण तत्-स्वरूपादि विचिन्त्यम् इति । न चास्य जपार्चनादिकं निवार्यते । ध्यानेनैव तस्यापि प्राप्तेः । तत्-प्रधानत्वाद् वा तद्-व्यपदेशः । तद् एवं त्रेधा विद्याजुषः सानुष्ठितयो निरूपिताः ॥४७॥</p>
<blockquote>
</blockquote>
<p><strong>र्प्च्-</strong> ११.२०.१४, ११.२.५१, ११.३.४७</p>
<p><strong>ह्द्स्-</strong> ११.१३.४०, ११.१०.१५</p>
<p>&ndash;ओ)०(ओ&ndash;</p>
<h3 id="१३-कतसन-भवधकरणम">१३। कृत्स्न-भावाधिकरणम्</h3>
<p><strong>॥ ३.४.४८ ॥</strong></p>
<p>स्व-निष्ठादिषु त्रिषु विद्याभाक्त्वं निर्णीतम् । तस्य स्थैर्यायारम्भः । छान्दोग्यान्ते श्रूयते—</p>
<blockquote>
<p>आचार्य-कुलाद् वेदम् अधीत्य यथा-विधानं गुरोः कर्मातिशेषेणाभिसमावृत्य कुटुम्बे शुचौ देशे स्वाध्यायम् अधीयानो धर्मिकान् विदधद् आत्मनि सर्वेन्द्रियाणि सम्प्रतिष्ठाप्य अहिंसन् सर्वाणि भूतान्य् अन्यत्र तीर्थेभ्यः । स खल्व् एवं वर्तयन् यावद् आयुषं ब्रह्म-लोकम् अभिसम्पद्यते न च पुनर् आवर्तते [छा।उ। ८.१५.१] इति ।</p>
</blockquote>
<p>अत्र गार्हस्थ्येनोपसंहारात् तद् इतरेषु विद्या न भवतीति प्रतीयते । क्वचित् क्वचित् त्यागोक्तिस् तु स्तुति-परतया नेया । ईदृशं ब्रह्म यद्-अर्थं सर्वं त्याज्यम् इति । गृहस्थस्यैव यथोक्तानुष्ठातुर् ब्रह्म-सम्पत्तिर् इत्य् उपसंहारस्य तात्पर्य-ग्राहकत्वाद् इत्य् एवं प्राप्ते प्रतिविधत्ते—</p>
<p><strong>कृत्स्न-भावात् तु गृहिणोपसंहारः ॥</strong></p>
<p>शङ्काच्छेदाय तु-शब्दः । गृहस्थेनोपसंहारः तस्यैव यथोक्त-कर्तुर् मुक्तिर् इत्य् अभिप्रैतीति नार्थः, किं तु कृत्स्न-भावाद् एव तेन सः । गृहस्थं प्रति बहुलायासा बहवः स्वाश्रम-धर्माः कार्यत्वेनोपदिष्टाः । आश्रमान्तर-धर्माश् च यथायथम् अहिंसेन्द्रिय-संयमादयः । ततश् च कृत्स्नानां धर्माणां तव सत्त्वात् तेनासौ न विरुध्यत इति । तथा च स्मृतिः—</p>
<blockquote>
<p>भिक्षा-भुजश् च ये केचित् परिव्राड् ब्रह्मचारिणः ।
तेऽप्य् अत्रैव प्रतिष्ठन्ते गार्हस्थ्यं तेन वै परः ॥ इत्य् आद्या ॥४८॥</p>
</blockquote>
<p><strong>र्प्च्-</strong> ११.१८.४१-४२</p>
<p><strong>ह्द्स्-</strong> ५.१.१७-१८, ७.१५.६७</p>
<p><strong>॥ ३.४.४९ ॥</strong></p>
<p>यस्माद् आश्रमान्तराणि श्रूयन्ते अतो धर्म-कार्त्स्न्याद् एव गार्हस्थ्येनोपसंहारो मन्तव्य इत्य् आह—</p>
<p><strong>मौनवद् इतरेषाम् अप्य् उपदेशात् ॥</strong></p>
<p>मौनवद् इति सिद्धं कृत्वोक्तम् । अत्रैव पूर्वत्र—</p>
<blockquote>
<p>त्रयो धर्म-स्कन्धाः । यज्ञो ऽध्ययनं दानं प्रथमस् तप एव द्वितीयो ब्रह्मचार्य-कुल-वासी तृतीयोऽत्यन्तम् आत्मानम् आचार्य-कुलेऽवसादयन् सर्व एते पुण्य-लोका भवन्ति ब्रह्म-संस्थोऽमृतत्वम् एति [छा।उ। २.२३.१] इति पठ्यते ।</p>
</blockquote>
<p>तत्र एवम् एव विदित्वा मुनिर् भवत्य् एतम् एव प्रव्राजिनो लोकम् अभीप्सन्तः प्रव्रजन्ति [बृ।आ।उ। ४.४.२२] इत्य् अत्र पारिव्राज्यस्येवेतरेषां नैष्ठिकादीनाम् अप्य् उपदेशात् । तस्मात् तेन सः। बहुत्वं वृत्ति-भूम्नेत्य् आहुः । एवं जाबालोपनिषदि चाश्रमाश् चत्वारो विधीयन्ते—ब्रह्मचर्यं समाप्य गृही भवेत्, गृहिणां भूत्वा वनी भवेत्, वणी भूत्वा प्रव्रजेत्, यदि वनेरथा ब्रह्मचर्याद् एव प्रव्रजेत् गृहाद् वा वनाद् वा । अथ पुनर् अव्रती वा व्रती स्नातको वास्नातको वोत्सन् नाग्निर् अनग्निको या यद् अहर् एव विरज्येत् तद् अहर् एव प्रव्रजेत् [जा।उ। ४] इत्य् आदिना । उत्तरत्र च परमहंसानाम् इत्य् आदिना निरपेक्षाश् च पठ्यन्ते । तस्मात् गृहस्थेनोपसंहृतिर् धर्म-बाहुल्याद् एवेति सुष्ठूक्तम् यद् अहेर् एवेत्य् आदिना । विरागे सति गृह-त्याग-विधानाद् विशेषाद् उपसंहारात्म तात्पर्य-कल्पनं च निरस्तम् । अनुराग-विरागौ हि गृहारम्भ-तत्-त्यागयोर् हेतू सर्वत्राभिलप्येते । तद् एवं यथार्हं शम-दमोपरति-भूषणेषु निराश्रमेषु च विद्याभ्युदेतीति निरूपितम् ॥४९॥</p>
<p><strong>र्प्च्-</strong> ३.१.४८, ७.९.९, ११.१८.२७, ११.१८.३५</p>
<p><strong>ह्द्स्-</strong> १.१३.२६-२७</p>
<p>&ndash;ओ)०(ओ&ndash;</p>
<h3 id="१४-अनवषकरधकरणम">१४। अनाविष्काराधिकरणम्</h3>
<p>**॥ ३.४.५० **॥</p>
<p>अथास्या रहस्यत्वम् उच्यते । श्वेताश्वतराः पठन्ति—</p>
<blockquote>
<p>वेदान्ते परमं गुह्यं पुरा-कल्पे प्रचोदितम् ।
नाप्रशान्ताय दातव्यं नापुत्रायाशिष्याय वा पुनः ॥ [श्वे।उ। ६.२२] इति ।</p>
</blockquote>
<p>इह संशयः—विद्या यत्र क्वापि उपदेश्या न वेति । योग्यायोग्य-विमर्शस्य कारुण्यादि-विरोधित्वात् तद्वता देशिकेन सर्वत्रासौ प्रकाश्येति प्राप्ते—</p>
<p><strong>अनाविष्कुर्वन्न् अन्वयात् ॥</strong></p>
<p>विद्याम् अनाविष्कुर्वन्न् एवोपदिशेत् । कुतः ? अन्वयात् । उक्त-श्रुतौ तथैवोपदेश-प्रतीतेर् इत्य् अर्थः । एवम् एवाह भगवान् अरविन्दाक्षः—</p>
<blockquote>
<p>इदं ते नातपस्काय नाभक्ताय कदाचन ।
न चाशुश्रूषवे वाच्यं न च मां योऽभ्यसूयति ॥ [गीता १८.६७]</p>
</blockquote>
<p>इत्य् उपदेशो हि योग्येष्व् एव फलति नायोग्येषु । यस्य देवे परा भक्तिः [श्वे।उ। ६.२३] इत्य्-आदि-श्रुतेः । छान्दोग्ये च आत्मापहत-पाप्मा इत्य् आदिना महेन्द्र-विरोचनयोर् उपदेश-साम्येऽपि विरोचनस्य तत्त्व-ज्ञानं नाभूद् इति श्रवणात् । तथा च योग्येभ्य एव विद्योपदेश्या न त्वयोग्येभ्योऽपीति । योग्याश् च शास्त्र-प्रतिपाद्य-तत्पराः श्रद्धालवः ॥५०॥</p>
<p><strong>र्प्च्-</strong> ११.१८.२८, ११.९.३, ११.२९.१६, १०.३३.१७</p>
<p><strong>ह्द्स्-</strong> ३.३२.३९-४०, ११.२९.३०, १.५.२४, १.५.३०, १.११.२४</p>
<p>&ndash;ओ)०(ओ&ndash;</p>
<h3 id="१५-ऐहकधकरणम">१५। ऐहिकाधिकरणम्</h3>
<p><strong>॥ ३.४.५</strong>१** ॥**</p>
<p>अथोत्पत्ति-कालस् तस्याश् चिन्त्यते । अत्र नचिकेतो जाबालादेर् उपाख्यानं वामदेवस्य च विषयः । इह भवति संशयः । पूर्वोक्त-साधना विद्यास्मिन् जन्मनि सञ्जायते जन्मान्तरे वेति । तत्-साधनेष्व् अनुष्ठीयमानेष्व् अस्मिन्न् एव जन्मनि सञ्जायते । इहैव मे स्याद् इत्य् अनुसन्धाय पुंसस् तत्र प्रवृत्तेर् इत्य् एवं प्राप्ते—</p>
<p><strong>ऐहिकम् अप्रस्तुत-प्रतिबन्धे तद्-दर्शनात् ॥</strong></p>
<p>प्रतिबन्धेऽप्रस्तुते सति ऐहिकं विद्या-जन्म प्रस्तुते तु तस्मिन् जन्मान्तरे तद् इत्य् अर्थः । कुतः ? तद्-दर्शनात् ।</p>
<blockquote>
<p>मृत्यु-प्रोक्तां नचिकेतोऽथ लब्ध्वा
विद्याम् एतां योग-विधिं च कृत्स्नम् ।
ब्रह्म-प्राप्तो विरजोऽभूद् विमृत्युर्
अन्योऽप्य् एवं यो विदध्यात्मम् एव ॥ [क।उ। २.३.१८]</p>
</blockquote>
<p>इत्य् आद्या श्रुतिर् ऐकभाविकी विद्योत्पत्तिं दर्शयति । गर्भस्य एव वामदेवः प्रतिपद्ये इत्य् आद्या तु भवान्तर-सञ्चितात् साधन-जातात् भावान्तरे तद्-उत्पत्तिम् । एतद् उक्तं भवति—कस्यचिद् एव लघु-प्रतिबन्धस्य साधन-वीर्य-विशेषात् तत्-प्रतिबन्ध-परिक्षये सत्य् अस्मिन् जन्मनि विद्योत्पद्यते । यथा नचिकेतसो यथा च सौवीर-राजस्य । गुरु-प्रतिबन्धस्य तु यज्ञ-दान-तपः-शम-दमादिभिर् उत्पद्यमानापि विद्या क्रमेण तत्-परिक्षयापेक्षया भवान्तर एवेति । एवम् एवोक्तं श्री-गीतासु—अयतिः श्रद्धयोपेतो योगाच् चलित-मानसः [गीता ६.३७] इत्य् आदिना, अनेक-जन्म-संसिद्धस् ततो याति परां गतिम् [गीता ६.४५] इत्य् अन्तेन । ऐकभाविकाभिसन्धिर् अपि न नियतः । इहामुत्र वा मे स्याद् इत्य् एवम् अपि तस्य दर्शनात् । तस्माद् अस्मिन् परस्मिन् वा जन्मनि विद्योदयः प्रतिबन्ध-क्षयानन्तरम् एवेति सिद्धम् ॥५१॥</p>
<p><strong>र्प्च्-</strong> ९.४.१५-१७, ९.४.१४, ६.१.१३-१४, १०.२६.२९, ६.१६.३०, १०.४८.२२, १०.६०.३७, ९.४.४८, १०.८०.८, ११.२.२९</p>
<p><strong>ह्द्स्-</strong> १०.१४.८</p>
<blockquote>
<p>&ndash;ओ)०(ओ&ndash;</p>
</blockquote>
<h3 id="१६-मकत-फलधकरणम">१६। मुक्ति-फलाधिकरणम्</h3>
<p><strong>॥ ३.४.५२ ॥</strong></p>
<p>अथ विद्या-सम्पत्तौ मोक्षस्यावश्यकत्वं दर्शयति—तम् एव विद्वान् अमृत इह भवति [बृ।आ।उ। ४.४.१७], तम् एव विदित्वातिमृत्युम् एति [श्वे।उ। ३.८] इति श्रूयते । अत्र यच् छरीरे विद्योदिता तस्यैव प्राते मोक्षः स्यात् तद् अनस्य वेति संशये, हेतौ सति कार्यस्यावश्यकत्वात् तस्यैव पाते सतीति प्राप्ते—</p>
<p><strong>एवं मुक्ति-फलानियमस्<br>
तद्-अवस्थावधृतेस् तद्-अवस्थावधृतेः ॥</strong></p>
<p>यथा विद्या-साधन-सम्पन्नस्य मुमुक्षोः विद्या-लक्षणे फले अस्मिन्न् एव जन्मनीति न नियमः, किन्तु प्रतिबन्ध-परिक्षयोत्तरम् एव सेति तथा विद्या-सम्पन्नस्य तस्य मोक्ष-लक्षणेऽपि फले तस्यैव पाते सतीति नियमः किन्तु प्रारब्ध-परिक्षयोत्तरम् एव स इति । तथा च प्रारब्धाभावे तस्यैव पाते सति तु प्रारब्धे सति तु प्रारब्धे तद् अन्यस्येति न पाक्षिको मोक्षः । कुतः ? तद् इति । आचार्यवान् पुरुषो वेद तस्य तावद् एव चिरं यावन् न विमोक्ष्ये अथ सम्पत्स्ये [छा।उ। ६.१४.२] इति छान्दोग्ये प्रारब्ध-क्षयोत्तरं विद्यवतो मोक्षावस्था-विनिश्चयाद् इत्य् अर्थः । स्मृतिश् चैवम् आह—</p>
<blockquote>
<p>विद्वान् अमृतम् आप्नोति नात्र कार्या विचारणा ।
अवसन्नं यद् आरब्धं कर्म तत्रैव गच्छति ।
न चेत् बहूनि जन्मानि प्राप्यैवान्ते न संशयः ॥<sup id="fnref:63"><a href="#fn:63" class="footnote-ref" role="doc-noteref">63</a></sup> इति ।</p>
</blockquote>
<p>यद्यपि विद्यया सर्व-कर्म-परिक्षयः स्यात् तथापीश्वरेच्छया प्रारब्धांशस् तिष्ठेद् इत्य् उक्तम् । वक्ष्यते च—पदाभ्यासोऽध्याय-पूर्तये ॥५२॥</p>
<p><strong>र्प्च्-</strong> १०.१४.८, ११.२०.११, ५.१६.१८</p>
<p><strong>ह्द्स्-</strong> ११.१३.२४</p>
<p>जनयित्वा वैराग्यं, गुणैर् निबध्नाति मोदयन् भक्तान् ।</p>
<p>यस् तैर् विद्धोऽपि गुणैर्, अनुरज्यति सोऽस्तु मे हरिः प्रेयान् ॥</p>
<p>॥ इति गोविन्द-भाष्ये तृतीयाध्यायस्य चतुर्थः पादः ॥</p>
<p>॥ ३.४ ॥</p>
<p>&ndash;ओ)०(ओ&ndash;</p>
<p>(४.१)</p>
<h2 id="चतरथऽधयय-परथम-पद">चतुर्थोऽध्यायः, प्रथमः पादः</h2>
<p>दत्त्वा विद्यौषधं भक्तान् निरवद्यान् करोति यः ।</p>
<p>दृक्-पथं भजतु श्रीमान् प्रीत्यात्मा स हरिः स्वयम् ॥</p>
<h3 id="१-आवततय-अधकरणम">१। आवृत्त्य्-अधिकरणम्</h3>
<p><strong>॥ ४.१.१ ॥</strong></p>
<p>विद्या-फल-विचारोऽयम् अध्यायः । यद्यप्य् अत्र कतिपयैः सूत्रैर् आदितः साधन-विचारोऽस्ति, तथापि फल-प्राधान्यात् फलाध्यायो भण्यते । आत्मा वा अरे द्रष्टव्यः [बृ।आ।उ। ४.५.६] इत्य् आदि श्रूयते । एतद् विहितस्य श्रवणादेर् आवृत्तिः कार्या न वेति संशये सकृद् अनुष्ठिताद् अग्निष्टोमादेः स्वर्गादिवत् सकृत् कृताद् अपि श्रवणादेर् आत्म-दर्शनं स्याद् अतो नेति प्राप्ते—</p>
<p><strong>आवृत्तिर् असकृद् उपदेशात् ॥</strong></p>
<p>श्रवणादेर् आवृत्तिर् आवश्यकी । कुतः ? स य एषोऽणिमा, ऐतदात्म्यम् इदं सर्वं, तत् सत्यं, स आत्मा, तत्त्वम् असि [छा।उ। ६.८.७] इति श्वेतकेतुं प्रति नव-कृत्वः कथनात् । न च सकृत्-कृतेन कृतः शास्त्रार्थ इति न्याय-विरोधः । तस्यादृष्ट-फल-विषयत्वात् । अत्रात्म-साक्षात्कार-लक्षणस्य दृष्ट-फलस्य सम्भवात् वैतुष्य-दृष्ट-फलकावघातादिवत् फल-पर्यन्तं श्रवणाद्य्-आवर्तनीयम् इति॥१॥</p>
<p><strong>र्प्च्</strong>: गीता ६.१५, भागवत ५.१२.१३, १०.४४.१५, ११.२०.२९-३०, ३.२९.११-१२।</p>
<p><strong>ह्द्स्</strong>: भा।पु। १.१.३।</p>
<p><strong>॥ ४.१.२ ॥<br>
लिङ्गाच् च ॥</strong></p>
<p>तद् विज्ञाय पुनर् एव वरुणं पितरम् उपससार [तै।उ। ३.२] इति भृगोर् आवृत्ति-लिङ्गाच् च सा सिद्धा । इदम् आवृत्ति-विधानम् अपराध-सत्त्वापेक्षयेति बोध्यम् ॥२॥</p>
<p><strong>र्प्च्</strong>: ११.१४.२६, १०.२९.१५, १०.४४.३९, ७.१.२५*</p>
<p><strong>ह्द्स्</strong>: १.२.२२, १.८.३६।</p>
<p>—ओ)०(ओ—</p>
<h3 id="२-आतमतवपसनधकरणम">२। आत्मत्वोपासनाधिकरणम्</h3>
<p><strong>॥ ४.१.३ ॥</strong></p>
<p>अथ तत्रैव विचारान्तरम् । इदम् उपासनम् ईश्वर-बुद्ध्यात्म-बुद्ध्या इति । जुष्टं यदा पश्यत्य् अन्यम् ईशम् [श्वे।उ। ४.७] इति श्रुतेर् ईश्वर-बुद्ध्येति प्राप्ते—</p>
<p><strong>आत्मेति तूपगच्छन्ति ग्राहयन्ति च ॥</strong></p>
<p>तु-शब्दोऽवधारणे । स ईश्वर आत्मेत्य् एवोपास्यः । यत् कारणं तम् आत्मत्वेनोपगच्छन्ति तत्त्व-ज्ञाः, येषां नोऽयम् आत्मायं लोकः [बृ।आ।उ। ४.४.२२] इत्य् आदिना । तथा शिष्यान् अपि ग्राहयन्ति च, आत्मेत्य् एवोपासीत [बृ।आ।उ। १.४.७] इत्य् आदिना । इहात्म-शब्देन पुरुषाकारं विज्ञानान्द-स्वरूपं विभवस् तु बोध्यते । स्व-सत्ता-प्रदत्त्वादिना स्वात्म-भूतम् इत्य् अपरे। यत् तु जीवस्यैवाविद्या-विनिइर्मुक्तस्य ब्रह्मत्वाद् आत्म-धिया तच्-चिन्तनम् इत्य् आह तद् असत् प्रागे एव प्रत्याख्यानात् ॥३॥</p>
<p><strong>र्प्च्</strong>: ११.१४.२५, १०.२९.१५, १०.४४.३९, ७.१.२५।</p>
<p><strong>ह्द्स्</strong>: १०.१४.५५</p>
<p>—ओ)०(ओ—</p>
<h3 id="३-परतकधकरणम">३। प्रतीकाधिकरणम्</h3>
<p><strong>॥ ४.१.४ ॥</strong></p>
<p>छान्दोग्यादौ मनो ब्रह्मेत्य् उपासीत [छा।उ। ३.८.१] इत्य् आदीन्य् उपासनानि श्रूयन्ते । तत्र संशयः—ईश्वरवत् मन आदाव् आत्म-धीः कार्या न वेति । मनो ब्रह्मेत्य् अभेद-प्रतीतेः कार्येति प्राप्ते—</p>
<p><strong>न प्रतीके न हि सः ॥</strong></p>
<p>न खलु प्रतीके मन आदौ तद्-धीः कार्या । हि यस्मात् । प्रतीके ईश्वरो न भवति । किन्तु तस्याधिष्ठानम् एवेति । स्मृतिश् च—</p>
<blockquote>
<p>खं वायुम् अग्निं सलिलं महीं च
ज्योतींषि सत्त्वानि दिशो द्रुमादीन् ।
सरित्-समुद्रांश् च हरेः शरीरं
यत् किं च भूतं प्रणमेद् अनन्यः ॥ [भा।पु। १०.२.४१] इत्य् आद्या ।</p>
</blockquote>
<p>तथा च सप्तम्य्-अर्थे प्रथमेय्म इति सिद्धान्तः ॥४॥</p>
<p><strong>र्प्च्</strong>: ११.२.४१, ३.२९.२१-२५, ७.१४.३७-४०, ७.७.५३, ४.३०.२२ *</p>
<p><strong>ह्द्स्</strong>: ११.२.४१</p>
<p>—ओ)०(ओ—</p>
<h3 id="४-बरहम-दषटय-अधकरणम">४। ब्रह्म-दृष्ट्य्-अधिकरणम्</h3>
<p><strong>॥ ४.१.५ ॥</strong></p>
<p>ईश्वरे दर्शितात्म-दृष्टिः प्रतीके प्रतिषिद्धा । अथ तस्मिन्न् ईश्वरे ब्रह्म-दृष्टिः कार्या न वेति विच्यार्यते । ईश्वर-पराणि ब्रह्म-शब्दवन्ति वाक्यानि विषयः । अत्र विहिता ब्रह्म-दृष्टिर् न कार्या पूर्वम् आत्म-दृष्ट्य्-अवधारणाद् इति प्राप्ते—</p>
<p><strong>ब्रह्म-दृष्टिर् उत्कर्षात् ॥</strong></p>
<p>ईश्वरे तस्मिन्न् आत्म-दृष्टिर् इति ब्रह्म-दृष्टिश् च नित्यं कार्या । कुतः ? उत्कर्षात् । अनन्त-कल्याण-गुणोपस्थापकत्वेन तस्याः श्रैष्ठ्यात् । श्रुतिश् च—अयम् आत्मा ब्रह्म सर्वानुभूतिः [बृ।आ।उ २.५.१९] इत्य् उभयं दर्शयति । अथ कस्माद् उच्यते ब्रह्मेत्य् आदिना तथैव निर्वक्ति च ॥५॥</p>
<p><strong>र्प्च्</strong>: ११.२.४५, ११.२.५२*</p>
<p><strong>ह्द्स्</strong>: १.५.१४, ११.२९.१५</p>
<p>—ओ)०(ओ—</p>
<h3 id="५-आदतयदमतय-धकरणम">५। आदित्यादिमत्य्-धिकरणम्</h3>
<p><strong>॥ ४.१.६ ॥</strong></p>
<blockquote>
<p>चन्द्रमा मनसो जातश् चक्षोः सूर्यो अजायत ।
मुखाद् इन्द्रश् चाग्निश् च प्राणाद् वायुर् अजायत ॥ [ऋग्-वेद १०.९०.१९]</p>
</blockquote>
<p>इति पुरुष-सूक्ते श्रूयते । अत्र भगवच्-चक्षुर् आदिष्व् आदित्यादि-हेतुता-बुद्धयः प्रतीयन्ते । ताः कार्या न वेति वीक्षायां पङ्कजादि-प्रख्येष्व् अतिसुकुमारेषु तेषूग्र-हेतुता-बुद्धीनाम् अनर्हत्वान् न कार्येति प्राप्ते—</p>
<p><strong>आदित्यादि-मतयश् चाङ्ग उपपत्तेः ॥</strong></p>
<p>पूर्व-पक्ष-निरासार्थश् च-शब्दः । विष्णोश् चक्षुर्-आदिष्व् अङ्गेषु तद्-बुद्धयः कार्याः । कुतः ? उपपत्तेः । ताभिर् उत्कर्ष-सिद्धेः । सूर्य-जनक-चक्षुष्ट्वादिकं हि तद्-उत्कर्षकं भवति । तादृशानाम् अपि तेषां तद्-धेतुता तु श्रौतत्वाद् अलौकिकत्वाच् चप्रतिपत्तव्या ॥६॥</p>
<p><strong>र्प्च्</strong>: १०.६३.३५, १०.६३.३८, १०.८.३६-३९, १२.१२.१४, १०.२.२६</p>
<p><strong>ह्द्स्</strong>: ८.५.३४-३६।</p>
<p>—ओ)०(ओ—</p>
<h3 id="६-आसनधकरणम">६। आसीनाधिकरणम्</h3>
<p><strong>॥ ४.१.७ ॥</strong></p>
<blockquote>
<p>त्रिर् उन्नतं स्थाप्य समं शरीरं
हृदीन्द्रियाणि मनसा सन्निवेश्य ।
ब्रह्मोडुपेन प्रतरेत विद्वान्
स्तोत्रांसि सर्वाणि भयावहानि ॥ [श्वे।उ। २.८]</p>
</blockquote>
<p>इति श्वेताश्वतरैः पठ्यते । तत्रेदम् आसन-विधानम् आवश्यकं न वेति संशये मानस-व्यापारं स्मरणं प्रति देह-स्थित-विशेषस्यानुपयोगात् नावश्यकम् इति प्राप्ते—</p>
<p><strong>आसीनः सम्भवात् ॥</strong></p>
<p>आसीनः कृतासन एव श्री-हरिं स्मरेत् । कुतः ? तस्यैव तत्-सम्भवात् । शयनोत्थान-गमनेषु चित्त-विक्षेपस्य दुर्वारत्वात् तद्-असम्भवः ॥७॥</p>
<p><strong>र्प्च्</strong>: ३.२८.८, ७.१५.३१-३२*</p>
<p><strong>ह्द्स्</strong>: ११.१४.३२, ७.१५.३१</p>
<p><strong>॥ ४.१.८ ॥</strong></p>
<p>ते ध्यान-योगानुगता अपश्यन् [श्वे।उ। १.३] इत्य् आदिभिस् तल्-लिप्सोर् ध्यानं तैः पठ्यते । तच् च कृतासनस्य सम्भवति नान्यस्येत्य् आह—</p>
<p><strong>ध्यानाच् च ॥</strong></p>
<p>विजातीय-प्रत्ययान्तराव्यवहितम् एक-चिन्तनं ध्यानम् । तच् च स्वापादितम् अतो न सम्भवेद् अतः कृतासन इति ॥८॥</p>
<p><strong>र्प्च्</strong>: ३.२८.१२, ४.८.५२, ११.१४.४५*</p>
<p><strong>ह्द्स्</strong>: ४.८.४५-४६, ४.८.५२</p>
<p>—ओ)०(ओ—</p>
<p><strong>॥ ४.१.९ ॥<br>
अचलत्वं चापेक्ष्य ॥</strong></p>
<p>चोऽवधृतौ । छान्दोग्ये निश्चलत्वम् एवापेक्ष्य ध्यायतेः प्रयोगः, ध्यायतीव पृथिवी [छा।उ। ७.६.१] इति । अतो लिङ्गाद् अप्य् आसीनः स्यात् । ध्यायति कान्तं प्रोषित-रमणीति लोकेऽपि ॥९॥</p>
<p><strong>र्प्च्</strong>: ११.९.२२-२३, ११.१४.४३*</p>
<p><strong>ह्द्स्</strong>: ११.१४.४६</p>
<p><strong>॥ ४.१.१० ॥<br>
स्मरन्ति च ॥</strong></p>
<blockquote>
<p>शुचौ देशे प्रतिष्ठाप्य स्थिरम् आसनम् आत्मनः ।
नात्युच्छ्रितं नातिनीचं चैलाजिन-कुशोत्तरम् ॥
तत्रैकाग्रं मनः कृत्वा यत-चित्तेन्द्रिय-क्रियः ।
उपविश्यासने युञ्ज्याद् योगम् आत्म-विशुद्धये ॥
समं काय-शिरो-ग्रीवं धारयन्न् अचलं स्थिरः ।
सम्प्रेक्ष्य नासिकाग्रं स्वं दिशश् चानवलोकयन् ॥ [गीता ६.११-१३]</p>
</blockquote>
<p>इत्य् आदिषु ध्यातॄणां देहेन्द्रिय-मनसां नैश्चल्यं स्मरन्ति । तच् चासनाद् विना न सम्भवेद् अतः सासनेनैव भाव्यम् इति तथैवोक्तम् ॥१०॥</p>
<p><strong>र्प्च्</strong>: ४.१२.१७</p>
<p><strong>ह्द्स्</strong>: ३.२८.८</p>
<p><strong>॥ ४.१.११ ॥</strong></p>
<p>अथ आत्मा वा अरे द्रष्टव्यः [बृ।आ।उ। ४.५.६] इत्य् आदिषु प्राग्-उक्तेषु वाक्तेषु विचारान्तरम् । उपासनेऽस्मिन् दिग्-देश-काल-नियमः स्यान् न वेति वीक्षायां वैदिके कर्मणि तनि-नियमस्य दर्शनाद् उपासनस्य च वैदिकत्वाविशेषाद् इति प्राप्ते—</p>
<p><strong>यत्रैकाग्रतो तत्राविशेषात् ॥</strong></p>
<p>यत्र दिग्-आदौ चित्तैकाग्रता स्यात् तत्रैवोपासीत हरिं नास्त्य् अत्र दिग्-आदि-नियम इत्य् अर्थः । कुतः ? अविशेषात् तद्वद् अत्र विशेषस्याश्रवणात् । स्मृतिश् चैवम् आह—</p>
<blockquote>
<p>तम् एव देशं सेवेत तं कालं ताम् अवस्थितिम् ।
तान् एव भोगान् सेवेत मनो यत्र प्रसीदति ॥
न हि देशादिभिः कश्चित् विशेषः समुदीरितः ।
मनः-प्रसादनार्थं हि देश-कालादि-चिन्तनम् ॥ [वराह-पुराण] इति ।</p>
</blockquote>
<p>नन्व् अस्ति देश-विशेष-नियमः ।</p>
<blockquote>
<p>समे शुचौ शर्करा-वह्नि-बालुका-
विवर्जिते शब्द-जलाश्रयादिभिः ।
मनोऽनुकूले न तु चक्षु-पीडने</p>
</blockquote>
<p>गुहा-निवाताश्रयणे प्रयोजयेत् ॥ [श्वे।उ। २.१०]</p>
<p>इति श्वेताश्वतरोक्त्स् तीर्थ-सेवाया मोक्ष-हेतुत्व-प्रतिपादनाच् चेति चेत्, सत्यम् । सत्य् उपद्रवे तीर्थम् अप्य् असाधकं, असति तु तस्मिन् साधकतमं तत् । अत उक्तं मनोऽनुकूले इति ॥११॥</p>
<p><strong>र्प्च्</strong>: ७.१५.३१, ४.१२.१७*</p>
<p><strong>ह्द्स्</strong>: ११.१३.२, ११.१३.६</p>
<p>—ओ)०(ओ—</p>
<h3 id="७-आपरमणधकरणम">७। आप्रमाणाधिकरणम्</h3>
<p><strong>॥ ४.१.१२ ॥</strong></p>
<p>स यो हैतत् भगवन् मनुष्येषु प्रायणान्तम् ओङ्कारम् अभिध्यायीत [प्रश्न।उ। ५.१] इति षट्-प्रश्न्यां, यं सर्वे देवा नमन्ति मुमुक्षवो ब्रह्म-वादिनश् च इति नृसिंह-तापन्यां च श्रूयते । अन्यत्र च एतत् सामगायन्न् आस्ते, तद् विष्णोः परमं पदं सदा पश्यन्ति सूरयः [ऋ।वे। १.२.२०] इत्य् आदि । इह मुक्ति-पर्यन्तं मुक्त्य्-अन्तरं चोपासनम् उक्तम् । तत् तथैव भवेद् उत मुक्ति-पर्यन्तम् एवेति संशये मुक्ति-फलत्वात् तत्-पर्यन्तम् एवेति प्राप्ते—</p>
<blockquote>
<p><strong>आ प्रायणात् तत्रापि हि दृष्टम् ॥</strong></p>
</blockquote>
<p>आप्रयाणात् मुक्ति-पर्यन्तम् उपासनं कार्यम् इति । तत्रापि मोक्षे च । कुतः ? हि यतः श्रुतौ तथा दृष्टम् । श्रुतिश् च दर्शिता । सर्वदैनम् उपासीत यावद् विमुक्तिः । मुक्ता अपि ह्य् एनम् उपासते इति सौपर्ण-श्रुतौ । तत्र तत्र च यद् उक्तं तत्राहुः । मुक्तैर् उपासनं न कार्यं विधि-फलयोर् अभावात् । सत्यं तदा विध्य्-अभावेऽपि वस्तु-सौन्दर्य-बलाद् एव तत् प्रवर्तते। पित्त-दग्धस्य सितया पित्त-नाशेऽपि सति भूयस् तदा स्वादवत् । तथा च सार्वांहकं भगवद्-उपासनं सिद्धम् ॥१२॥</p>
<p><strong>र्प्च्</strong>: २.२.३६, ११.२०.२९, ११.२९.१७, ११.२०.७-९, १.५.१२, १०.१४.४, ११.१४.१९-२०, ११.१९.३-५</p>
<p><strong>ह्द्स्</strong>: १.१.३, १.७.१०, १.२.२२</p>
<p>—ओ)०(ओ—</p>
<h3 id="८-तद-अधगमधकरणम">८। तद्-अधिगमाधिकरणम्</h3>
<p><strong>॥ ४.१.१३ ॥</strong></p>
<p>एवं विद्या-साधनं विचार्य तत्-फलम् इदानीं विचारयति । छान्दोग्ये—यथा पुष्कर-पलाश आपो न श्लिष्यन्ते, एवम् एवं-विदि पापं कर्म न श्लिष्यते [छा।उ। ४.१४.३] इति । तद् यथेषीका-तूलम् अग्नौ प्रोतं प्रदूयेत, एवं हास्य सर्वे पाप्मानः प्रदूयन्ते [छा।उ। ५.२४.३] इति च श्रूयते ।</p>
<p>इह संशयः&ndash;क्रियमाण-सञ्चित-पापे भोगेन क्षयणीये उत विद्या-प्रभावात् तयोर् अश्लेष-विनाशौ स्याताम् इति । नाभुक्तं क्षीयते कर्म कल्प-कोटि-शतैर् अपि [ब्र।वै।पु।प्र।ख। २६.७०] इति, अवश्यम् एव भोक्तव्यं कूटं कर्म शुभाशुभम् [] इति स्मृतेः, तेनापि ते भोगेन क्षपणीये । एवं सति श्रुत्य्-अर्थस् तु तद्-विदां प्राशस्त्यं लक्षयतीति प्राप्ते—</p>
<blockquote>
<p><strong>तद्-अधिगम उत्तर-पूर्वार्धयोर् अश्लेष-विनाशौ, तद्-व्यपदेशात् ॥</strong></p>
</blockquote>
<p>तस्य ब्रह्मणोऽधिगमस् <strong>तद्-अधिगमः</strong>, ब्रह्म-विद्येत्य् अर्थः । तस्यां सत्याम् <strong>उत्तरस्य</strong> क्रियमाणस्य पापस्य <strong>अश्लेषः</strong> । <strong>पूर्वस्य</strong> तु सञ्चितस्य <strong>विनाशो</strong> भवति । कुतः ? <strong>तद्</strong> इति । यथा इत्य्-आदिभ्यां वाक्याभ्यां तयोस् तथा-विधानाद् इत्य् अर्थः । न हि श्रुतेऽर्थे सङ्कोचः शक्यः कर्तुम् । नाभुक्तम् इत्य् आदिकं त्व् अज्ञ-विषयतया युक्तिमत् ॥१३॥</p>
<p>**र्प्च्- **११.१०.३१, ११.२०.३०, १.७.४, ११.३.४३, ११.१४.२६।</p>
<p>**ह्द्स्- **१.२.२१।</p>
<p>&ndash;ओ)०(ओ&ndash;</p>
<h3 id="९-इतरधकरणम">९। इतराधिकरणम्</h3>
<p><strong>॥ ४.१.१४ ॥</strong></p>
<p>बृहद्-आरण्यके श्रूयते—उभे उ हैवैष एते तरति [बृ।आ।उ। ४.४.२२] इति । अत्रोभयोः पुण्य-पापयोस् तीर्णतोच्यते । भवेद् इह संशयः । उत्तर-पूर्वयोर् अधयोर् इव पुण्ययोर् अपि तयोर् अश्लेष-विनाशौ स्यातां न वेति । पुण्ययोस् तौ न स्यातां वैदिकत्वेन तया सहाविरोधात्, किं तु ते भोगेनैव क्षपणीये । तथा च प्रतिबन्ध-सत्त्वात् विद्यायां सत्यां विमुक्तिर् इति रिक्तं वचः । एवअं प्राप्ते प्राग्-उक्तम् अतिदिशति—</p>
<p><strong>इतरस्याप्य् एवम् असंश्लेषः पाते तु ॥</strong></p>
<p>इतरस्योत्तर-पूर्व-रूपस्य पुण्यस्याप्य् एवं पापवद् अश्लेषो विनाशश् च विद्यया भवति । न च पुण्यं वैदिकत्वात् तया सहाविरुद्धम् । स्व-फल-हेतुत्वेन तत्-फल-प्रतिबन्धात् । न च तद्-वस्तुतः शुद्धम् । सर्वे पाप्मानोऽतो निवर्तन्ते इति छान्दोग्ये । तत्रापि पाप्म-शब्द-प्रयोगात् । अत एव यथैधांसि समिद्धोऽग्निः इत्य् आदौ सञ्चित-कर्म-मात्र-क्षयः स्मर्यते । तथा च पापय्र् इव पुण्ययोश् च तौ सिद्धौ । वक्तव्यम् आह पाते त्व् इति । तुर् निश्चये । प्रारब्ध-नाशे सति मुक्तिर् एवेति न रिकं तद्-वचः ॥१४॥</p>
<p><strong>र्प्च्</strong> : १०.२९.९-१०</p>
<p><strong>ह्द्स्-</strong> ११.१४.१९</p>
<p>&ndash;ओ)०(ओ&ndash;</p>
<h3 id="१०-अनरबध-करयधकरणम">१०। अनारब्ध-कार्याधिकरणम्</h3>
<p>**॥ ४.१.१५ ॥ **</p>
<p>सञ्चितयोः पाप-पुण्यय्र् उभयोर् उभयोर् विद्यया तत्-कृतस्य देहस्यापि तदैव नाशापत्तिस् ततो ब्रह्म-विदाम् उपदेशाद्य्-असम्भव इत्य् आशङ्कां परिहर्तुम् अधिकरणम् आरभते । तथा हि सञ्चिते पाप-पुण्ये द्विविधे । अनारब्ध-फले आरब्ध-फले चेति । तयोर् द्विविधयोर् अपि विनाशः स्याद् उतानारब्ध-फलयोर् एवेति विषये उभे उ हैवेत्य् आदौ विशेषाश्रवणात् विद्यायाः सर्वत्र तौल्यात् तयोर् द्विविधयोर् अपीति प्राप्ते—</p>
<p><strong>अनारब्ध-कार्य एव तु पूर्वे तद्-अवधेः ॥</strong></p>
<p>तु-शब्दः शङ्का-च्छेदार्थः । पूर्वे सञ्चित् पाप-पुण्ये अनारब्ध-कार्ये अनुत्पादित-फले एव विद्यया विन्श्यतो न त्व् आरब्ध-कार्ये चोत्पादित-फले । कुतः ? तद्-अवधेः । तस्य तावद् एव चिरं यावन् न विमोक्ष्ये [छा।उ। ६.१४.२] इति श्रुतेः ।</p>
<blockquote>
<p>त्वद्-अवगमी न वेत्ति भवद्-उत्थ-शुभाशुभयोर्
गुण-विगुणान्वयांस् तर्हि देह-भृतां न गिरः [भा। १०.८७.४०] इति स्मृतेः ।</p>
</blockquote>
<p>परेशेच्छायाः प्रारब्ध-नाशावधि-भूतत्व-श्रवणाद् इत्य् अर्थः । एतद् उक्तं भवति । अतिबलिष्ठा खलु विद्या सर्व-कर्माणि निरवशेषाणि दहति प्रदीप-बहिर् अपि विविधान्य् एधांसीति । यद्यपि वाक्यात् प्रतीतं तथापि ब्रह्म-विदां देह-स्थिति-दर्शनात् तद्-आरम्भकं कर्म उपदेशादि-प्रचारिण्या तद्-इच्छयैव तिष्ठेद् इति स्वीकार्यम् । एवं च सति मण्य्-आदि-प्रतिबन्ध-शक्तेर् वह्नेर् इव विद्यायाः किञ्चित् कर्मादाहकत्वेऽपि न कापि क्षतिर् इति । यत् तु वदन्ति आरब्ध-फल-कर्माशयम् अनाश्रित्य विद्योत्पत्तिर् नोपपद्यते । आश्रिते तस्मिन् कुलाल-चक्रवत् प्रवृत्त-वेगस्य तस्य भवेद् एव वेग-नाशापेक्षा । यथा वेग-क्षये च चक्रं स्वयं शाम्येद् एवं फलेऽतीते तद्-आरम्भकं कर्म नश्यतीति । तन् न । अतिबलीयस्यास् तस्याः सर्वाणि तानि प्रसह्य निर्मूलयन्त्यास् तद्-इच्छां विना क्वचिद् अप्य् अवष्टम्भो न स्यात् । न हि गुरुतर-शिला-निपातए चक्रं पुनर् भ्रमितुम् अलम् । तस्मात् प्राग्-उक्तम् एव सुष्ठु ॥१५॥</p>
<p>**र्प्च्- **१०.८७.४०, ११.२८.३१</p>
<p><strong>ह्द्स्-</strong> १०.८७.४०</p>
<p>&ndash;ओ)०(ओ&ndash;</p>
<h3 id="११-अगनहतरदय-अधकरणम">११। अग्निहोत्राद्य्-अधिकरणम्</h3>
<p><strong>॥ ४.१.१६ ॥</strong></p>
<p>विदुषः पुरातनं पुण्यं नश्यतीत्य् उक्तेः काम्यवन् नित्य-कर्मणोऽपि विनाशः प्राप्तस् तन्-निरासायेदम् आरभ्यते । उभे उहैवेष एते तरति [बृ।आ।उ। ४.४.२२] इत्य् अत्र काम्यवन् नित्य-कर्माप्य् अग्निहोत्रादि विद्यया विनश्यति न वेति विषये वस्तु-शक्तेर् विहन्तुम् अशक्यत्वात् तद् इव विनश्यतीति प्राप्ते—</p>
<p><strong>अग्निहोत्रादि तु तत्-कार्यायैव तद्-दर्शनात् ॥</strong></p>
<p>शङ्का-च्छेदाय तु-शब्दः । विद्योदयात् प्राग्-अनुष्ठितं नित्याग्निहोत्रादि तत्-कार्याय विद्या-रूपाय फलाय भवति । कुतः ? तद्-दर्शनात् । तम् एतं वेदानुवचनेन [बृ।आ।उ। ४.४.२२] इत्य् आदौ तथावगमाद् इत्य् अर्थः । तथा च नित्याग्निहोत्रादि-भिन्नं पुरातनं पुण्यं कर्म विनश्यतीत्य् अयम् इतरस्याप्य् एवम् इति सूत्रार्थः । तस्य नित्यस्य विनाशो नाभिधीयते जनित-फलत्वात् । न हि गृह-दाह-विप्लुष्टस्य ध्यानादेर् इव वापक्षीणस्य तस्यास्ति नाश-व्यवहारः । कर्मणा पितृ-लोकः इत्य् आदि बृहद्-आरण्यकात् स्वर्ग-प्रदांश-नाशस् तु स्याद् एव ॥१६॥</p>
<p><strong>र्प्च्</strong> : ११.२०.११, ११.१८.४४</p>
<p><strong>ह्द्स्-</strong> ७.१५.३८-३९, ११.१८.८-९</p>
<p>&ndash;ओ)०(ओ&ndash;</p>
<p><strong>॥ ४.१.१७ ॥</strong></p>
<p>विद्योपदेशादि-प्रवर्तकेनेश्वर-सङ्कल्पेनैव विदुषां प्रारब्धयोः पुण्य-पापयोः स्थिति-दर्शिता । अथ केषाञ्चिन् निरपेक्षाणां विनैव भोगात् तयोर् विनाशः स्यद् इति प्रदर्श्यते । तत् सुकृत-दुष्कृते विधुनुते तस्य प्रिया ज्ञातयः सुकृतम् उपयन्त्य् अप्रिया दुष्कृतं [कौ।उ। १.४] इति कौषीतकिनः पठन्ति, तस्य पुत्रा दायम् उपयन्ति सुहृदः साधु-कृत्यां द्विषन्तः प्रापकृत्याम् इति तु शाट्यायनिनः । अत्र संशयः । प्रारब्धयोर् अपि तयोर् भोगं विनापि विनाशः प्रतीतः स क्वचित् स्यान् न वेति । भोग्यैक-स्वभावत्वात् तम् अन्तरासो न स्याद् इति प्राप्ते—</p>
<blockquote>
</blockquote>
<p><strong>अतोऽन्यापि ह्य् एकेषाम् उभयोः ॥</strong></p>
<p>ब्रह्मैक-रतानां परमातुराणां केषाञ्चिन् निरपेक्षाणां विनैव भोगम् उभयोः प्रारब्धयोः पाप-पुण्ययोर् विश्लेषः स्यात् । तत्र हेतुर् अन्येति । हि यस्मात् अत ईश्वरेच्छया स्थितारब्ध-निरूपक-श्रुतेर् अन्या च श्रुतिर् एकेषां शाखायां पठ्यते । तत्-सुकृत-दुष्कृते इत्य् आद्या तस्य पुत्रा दायम् इत्य् आद्या च । आत्मअयतिज्ञान-भोगाभ्यां कर्म-विनाशं प्रकाशयन्त्या श्रुत्या सहैतस्या श्रुतेर् अविरोधाय विषय-भेदोऽअश्यं वाच्यः । न चैषा काम्य-कर्म-विषया । तद्-अधिगमादि-सूत्राभ्यां प्रारब्धातिरिक्तयोर् निखिलयोः पाप-पुण्ययोर् विनाश-निरूपणात्, पाप-कृत्यायां काम्यत्वाभावाच् च । तस्माद् अतिप्रेयसां स्वं द्रष्टुम् आर्तानां केषाञ्चित् भक्तानां स्वाप्ति-विलम्बम् असहिष्णुर् ईश्वरस् तत्-प्रारब्धानि तदीयेभ्यः प्रदाय तान् स्वान्तिकं नयतीति विशेषाधिकरणे वक्ष्यते । तैश् च तेषां भोगात् तानि भोग्य-स्वभावानीति स्व-कृत-संस्था च सिद्धेति ।</p>
<p>ननु तयोर् अमूर्तत्वाद् अकृताभ्यागम-प्रसङ्गाच् च नैतद् युक्तम् इति चेन्, न, ईश्वरत्वेनान्यथा विधाने सामर्थ्यात् । तस्मात् केषाञ्चित् परमातुराणां विनैव भोगात् प्रारब्धानि विश्लिष्यन्तीति ॥१७॥</p>
<p><strong>र्प्च्</strong> : &mdash;</p>
<p><strong>ह्द्स्-</strong> ११.१४.१९, ३.२५.३३</p>
<p><strong>॥ ४.१.१८ ॥</strong></p>
<p>तेषां तान्य् अन्यगामीनि भवेयुर् इत्य् अत्रासम्भावना-निरासायाह—</p>
<p><strong>यद् एव विद्ययेति हि ॥</strong></p>
<p>तद् एव विद्यया करोति इत्य् आद्या श्रुतिर् जैव-ज्ञान-सम्बन्धात् कर्मणि वीरातिशयं दर्शयति । हि यस्मात् अतो विद्या-सामर्थ्याप्रतिबन्ध-रूपात् पारमेश्वरात्प्रसादान् निर्भोगारब्धाभाव-रूपोऽतिशयो जीवेऽपि क्वचिद् भवेद् इति न चित्रम् ॥१८॥</p>
<p><strong>र्प्च्</strong> : ११.२०.३२-३४, ११.२६.३०, कर्णामृत १०७ (<em>भक्तिस् त्वयि</em>)</p>
<p><strong>ह्द्स्-</strong> ३.२५.२७, ३.२५.३७</p>
<p>&ndash;ओ)०(ओ&ndash;</p>
<h3 id="१२-इतर-कषपणधकरणम">१२। इतर-क्षपणाधिकरणम्</h3>
<p><strong>॥ ४.१.१९ ॥</strong></p>
<p>ततः किम् ? तद् आह—</p>
<p><strong>भोगेन त्व् इतरे क्षपयित्वा सम्पद्यते ॥</strong></p>
<p>प्राप्तव्य-पार्षद्-अशरीराद् इतरे स्थूल-सूक्ष्म-शरीरे क्षपयित्वा विहायाथ पार्षद् अवपुः प्राप्त्य्-अनन्तरं भोगेन, सोऽश्नुते सर्वान् कामान् [तै।उ। २.१] इत्य् आदि श्रुत्य्-उक्तेन सम्पद्यते सम्पन्नो भवतीत्य् अर्थः ॥१९॥</p>
<p><strong>र्प्च्</strong> : ५.१.१६</p>
<p><strong>ह्द्स्-</strong> ४.१.१९, ३.२५.३३, ३.२५.३५</p>
<p>—ओ)०(ओ—</p>
<p>(४.२)</p>
<h2 id="चतरथधयय-दवतय-पद">चतुर्थाध्याये द्वितीयः पादः</h2>
<blockquote>
<p>मन्त्राद् यस्य पराभूताः परा भूतादयो ग्रहाः ।
नश्यन्ति स्व-लसत्-तृष्णः स कृष्णः शरणं मम ॥</p>
</blockquote>
<h3 id="१-वग-अधकरणम">१। वाग्-अधिकरणम्</h3>
<p><strong>॥ ४.२.१ ॥</strong></p>
<p>परस्मिन् पादे देव-यानं पन्थानं विवक्षुर् अस्मिन् पादे विदुषो देहाद् उत्क्रान्ति-प्रकारं विचारयन्ति । छान्दोग्ये श्रूयते—</p>
<blockquote>
<p>अस्य सोम्य पुरुषस्य प्रयतो वाङ् मनसि सम्पद्यते मनः प्राणे प्राणस् तेजसि तेजः परस्यां देवतायाम् [छा।उ। ६.८.६] इति ।</p>
</blockquote>
<p>तत्र संशयः—किम् इह वृत्त्या वाक्-सम्पत्तिर् उत स्वरूपेणेति मनसो वाक्-प्रकृतित्वाभावाद् वाग्-आदीनां मनोऽधीन-वृत्तिकत्वाच् च वृत्त्यैवेति प्राप्ते—</p>
<p><strong>वाङ्-मनसि दर्शनाच् छब्दाच् च ॥</strong></p>
<p>स्वरूपेणैव मनसि वाक् सम्पद्यते । कुतः ? उपरतायां वाचि मनसः प्रव्ट्ति-दर्शनात् । वाङ्-मनसि सम्पद्यते [छा।उ। ६.८.६] इति शब्दाच् च । इतरथा शब्द-स्वारस्य-भङ्गः । न च मानान्तरेण तत्र वाग् अवगम्यते येन वृत्ति-सम्पत्तिः कल्प्यतेति भावः ।</p>
<p>ननु मनसो वाक्-प्रकृतित्वाभावान् न तत्र तस्या स्वरूप-सम्पत्तिः, किं तु वृत्ति-सम्पत्तिर् एव स्याद् अप्रकृताव् अपि वारिणि वह्नि-वृत्ति-सम्पत्ति-दर्शनाद् इति चेद् उच्यते—मनसा वाक् संयुज्यते, न तु संलीयत इति । अर्थाद् अप्रकृताव् अपि तस्मिन् स्वरूप-संयोगो भवतीति ॥१॥</p>
<p><strong>र्प्च्</strong> : १.१५.४१, ११.२४.२५</p>
<p>**ह्द्स् : **११.१६.४२, ११.१६.४४</p>
<p><strong>॥ ४.२.२ ॥</strong></p>
<blockquote>
</blockquote>
<p>**अत एव सर्वाण्य् अनु ॥ **</p>
<p>यतो वाचो मनस्य् एव संयोगो नाग्नौ, अतः सर्वाणि श्रोत्रादीन्य् अपि तत्रैव संयुज्यन्त इति मन्तव्यम् । अनु वाक् सम्पत्त्य्-अनन्तरम् । प्रश्नोपनिषदि—तस्माद् उपशान्त-तेजाः । पुनर् भवम् इन्द्रियैर् मनसि सम्पध्यमानैः । यच् चित्तस् तेनैष प्राणमायाति [प्र।उ। ३.९-१०] इति। यथ गार्ग्य मरीचयोऽर्कस्यास्तं गच्छतः सर्वा एतस्मिंस् तेजो-मण्डल एकीभवन्ति । ताः पुनः पुनर् उदयतः प्रचरन्त्य् एवं ह वै तत् सर्वं परे देवे मनस्य् एकीभवति [प्र।उ। ४.२] इति ॥२॥</p>
<p><strong>र्प्च्</strong> : १.१५.४१</p>
<p>**ह्द्स् : **१.१५.४१</p>
<p>—ओ)०(ओ—</p>
<h3 id="२-मनऽधकरणम">२। मनोऽधिकरणम्</h3>
<p><strong>॥ ४.२.३ ॥</strong></p>
<p>मनः प्राण इति विचारयति । मनश् चन्द्रे प्राणे वा सम्पद्यत इति संशये मनश् चन्द्रम् इति श्रुतेश् चन्द्र इति प्राप्ते—</p>
<p>**तन्-मनः-प्राण उत्तरात् ॥ **</p>
<p>तत् सर्वेन्द्रिय-सहितं मनः प्राणे [छा।उ। ६.८.६] सम्पद्यते । कुतः ? मनः प्राणे इत्य् उत्तरस्मात् वाक्यात् । यत्रास्य पुरुषस्य मृतस्याग्निं वाग् अप्य् एति इत्य् आदि वाक्यं तु स्वार्थ-परं न भवतीत्य् उक्तं भगवता सूत्र-कारेणैव । अग्न्य्-आदि-गति-श्रुतेर् इति चेत्, न, भाक्तत्वाद् इति ॥३॥</p>
<p><strong>र्प्च्</strong> : १.१५.४१</p>
<p>**ह्द्स् : **१.१५.४१</p>
<p>—ओ)०(ओ—</p>
<h3 id="३-अधयकषधकरणम">३। अध्यक्षाधिकरणम्</h3>
<p><strong>॥ ४.२.४ ॥</strong></p>
<p>प्राणस् तेजसीत्य् अत्र विचारः । स सेन्द्रिय-मनाः प्राणः किं तेजसि सम्पद्यते किं वा जीवे इति वीक्षायां प्राणस् तेजसीत्य् उक्तेस् तेजस्य् एवेति प्राप्ते—</p>
<p>**सोऽध्यक्षे तद्-उपगमादिभ्यः ॥ **</p>
<p>स प्राणोऽध्यक्षे देहेन्द्रियाद्य्-अधिष्ठातरि जीवे सम्पद्यते । कुतः ? तद् इति । बृहद्-आरण्यके—</p>
<blockquote>
<p>तद् यथा राजानं प्रयियासन्तम् उग्राः प्रत्येनसः सूत-ग्रामण्यो ऽभिसमायन्त्य् एवम् एवेमम् आत्मानम् अन्त-काले सर्वे प्राणा अभिसमायन्ति यत्रैतद् ऊर्ध्वोच्छ्वासी भवति । [बृ।आ।उ ४.३.३८]</p>
</blockquote>
<p>इति प्राणस्य सेन्द्रियस्य जीवोपगामित्वादि श्रवणाद् इत्य् अर्थः । न चैवं प्राणस् तेजसीति श्रुति-विरोधः । जीवेन संयुज्य पश्चात् तेजसीति वक्तुं शक्यत्वात् । गङ्गया संयुज्य सागरं गच्छन्ती यमुना तं गच्छतीति शक्यते वक्तुम् ॥४॥</p>
<blockquote>
</blockquote>
<p><strong>र्प्च्</strong> : १.१५.४१-४३, २.२.१५-१६, ११.१६.४२-४४</p>
<p>**ह्द्स् : **१.१५.४२</p>
<p>—ओ)०(ओ—</p>
<h3 id="४-भतधकरणम">४। भूताधिकरणम्</h3>
<p><strong>॥ ४.२.५ ॥</strong></p>
<p>तेजसीत्य् एतद् विचार्यते । स प्राणो जीवस् तेजसि सम्पद्यते उत संहतेषु भूतेष्व् इति संशये प्राणस् तेजसीत्य् उक्तेस् तेजस्य् एवेति प्राप्ते—</p>
<p>**भूतेषु तच्-छ्रुतेः ॥ **</p>
<p>जीवे पञ्चसु भूतेषु सम्पद्यते । न केवले तेजसि । कुतः ? तत्रैव जीवस्याकाश-मयो वायुमयस् तेजो-मय आपो-मयः पृथिवी-मयः इति सर्व-भूत-मयत्व-श्रवणात् ॥५॥</p>
<p><strong>र्प्च्</strong> : ३.२१.४४</p>
<p>**ह्द्स् : **२.९.३८, १०.१.३९-४०</p>
<p>—ओ)०(ओ—</p>
<h3 id="५-आसतय-उपकरमधकरणम">५। आसृत्य्-उपक्रमाधिकरणम्</h3>
<p><strong>॥ ४.२.६ ॥</strong></p>
<p>किं च—</p>
<p>**नैकस्मिन् दर्शयतो हि ॥ **</p>
<p>एकस्मिन् तेजस्य् एव जीवस्यावस्थानं न मन्तव्यम् । हि यस्माद् एतम् अर्थं प्रश्न-प्रतिवचने निरूपयतः । प्रतिपादितं चैतत् तद्-अनन्तर-प्रतिपत्ताव् इत्य् आदिना प्राक् । तथा च तेजः-प्रभृतिषु भूतेषु प्राण-सम्पत्तिर् जीव-द्वारेति सिद्धम् ॥६॥</p>
<p><strong>र्प्च्</strong> : २.५.३१, २.५.३३</p>
<p>**ह्द्स् : **१०.२.२७</p>
<p>—ओ)०(ओ—</p>
<p><strong>॥ ४.२.७ ॥</strong></p>
<p>अथ तस्मिन्न् एव वाक्ये विमर्शान्तरम् । इयम् उत्क्रान्तिर् अजस्यैव भवेद् विज्ञस्यापि वेति संशये,</p>
<blockquote>
<p>यदा सर्वे प्रमुच्यन्ते कामा येऽन्ये हृदि स्थिताः ।
अथ मर्त्योऽमृतो भवत्य् अत्र ब्रह्म समश्नुते ॥</p>
</blockquote>
<p>इति बृहद्-आरण्यक-श्रुत्या विज्ञस्यात्रैवामृतत्वाभिधानेनोत्क्रान्त्य्-अभावाद् अज्ञस्यैवेति प्राप्ते—</p>
<p>**समाना चासृत्य्-उपक्रमाद् अमृतत्वं चानुपोष्य ॥ **</p>
<p>आद्यश् चोऽवधारणे । अज्ञस्य विज्ञस्य च समानेवोत्क्रान्तिर् आसृत्य्-उपक्रमाद् आगत्य्-आरम्भान् नाडी-प्रवेशात् प्राग् इत्य् अर्थः । तत्-प्रवेश-दशायां त्व् अस्ति विशेषः । अज्ञस्य नाडी-शतेनोत्क्रम्य गतिर् विज्ञस्य तु शताधिकया । तथा हि छान्दोग्याः पठन्ति— शतं चैका च हृदयस्य नाड्यास् तासां मूर्धानम् अभिनिःसृतैका । तयोर्ध्वम् आयन्न् अमृतत्वम् एति विष्वग् अन्या उत्क्रमणे भवन्ति [छा।उ। ८.६.६] इति । एतच् छ्रुत्यैकार्थेन, तस्य हैतस्य हृदयस्याग्रम् इत्य्-आदि-श्रुताव् अपि मूर्ध्व-निष्क्रमणं विज्ञ-विषयम् अन्यच् चाविज्ञ-विषयं बोध्यम् । यत् तु विज्ञस्यात्रैवामृतत्व-श्रवणं तत् किल देह-सम्बन्धम् अनुपोष्यादग्ध्वैव पूर्वोत्तराघ-विश्लेष-विनाश-रूपं यद् उक्तम् ॥७॥</p>
<blockquote>
</blockquote>
<p><strong>र्प्च्</strong> : १०.८७.१८, २.२.२१</p>
<p>**ह्द्स् : **१०.८७.१८</p>
<p>—ओ)०(ओ—</p>
<p><strong>॥ ४.२.८ ॥</strong></p>
<p>उत्कं विशदयति—</p>
<p>**तद् आ-पीतेः संसार-व्यपदेशात् ॥ **</p>
<p>अदग्ध-शरीर-सम्बन्धस्य विज्ञस्य निष्पाप-रूपं तद्-अमृतत्वं मन्तव्यम् । कुतः ? आपीतेर् इति । आब्रह्म-साक्षात्कारात् शरीर-सम्बन्ध-लक्षणस्य संसारस्योक्तेर् इत्य् अर्थः । तत्-साक्षात्कारः खलु देवयानेन, यथा संव्योम-पदं गत्वैवेति वेदान्तेषु प्रसिद्धम् ॥८॥</p>
<p><strong>र्प्च्</strong> : ११.२०.२९-३०, ११.२९.१२, ११.२९.१८</p>
<p>**ह्द्स् : **१०.१४.५८, १.२.१५</p>
<p>—ओ)०(ओ—</p>
<p><strong>॥ ४.२.९ ॥<br>
सूक्ष्म-प्रमाणतश् च तथोपलब्धेः ॥</strong></p>
<p>नात्र विदुषः शरीर-सम्बन्धो दग्धः । सूक्ष्मं शरीरं यद् अनुवर्तते । कुतः ? प्रमाणेति । देवयान-वर्त्मना गच्छतो विदुषः, तं प्रति ब्रूयात् सत्यं ब्रूयात् इति चन्द्रमसा संवाद-वचनेन शरीर-सद्-भावो ह्य् उपलभ्यते । अतोऽदग्ध-देह-सम्बन्धस्यैव तद्-अमृतत्वम् ॥९॥</p>
<blockquote>
</blockquote>
<p><strong>र्प्च्</strong> : ६.१.३१</p>
<p>**ह्द्स् : **३.३१.४३-४४</p>
<p><strong>॥ ४.२.१० ॥<br>
नोपमार्देनातः ॥</strong></p>
<p>अतो हेतो, यदा सर्वे इति श्रुतिर् देह-सम्बन्धोपमर्देनामृतत्वं वक्तुं न प्रभवति ॥१०॥</p>
<p><strong>र्प्च्</strong> : ६.१.३१</p>
<p>**ह्द्स् : **२.८.४-६</p>
<p><strong>॥ ४.२.११ ॥<br>
तस्यैव चोपपत्तेर् उष्मा ॥</strong></p>
<p>मृत्योः प्राक् स्थूल-देहे यः संस्पर्शेनोष्मोपलभ्यते, सोऽस्य सूक्ष्मस्यैव देहस्य धर्मो न तु स्थूलस्य । कुतः ? उपपत्तेः । तद्-युक्त-तद्-वियुक्तयोर् जीवन्-मृत-देहयोर् उष्मोपलम्भानुपलम्भाभ्यां सूक्ष्म-देहस्यैवायम् उष्मेति युक्तेर् इत्य् अर्थः । मानान्तराय च-शब्दः । तथा चोष्मनुमित-सूक्ष्म-देह-युक्तो विज्ञोऽपि उत्क्रामतीति ॥११॥</p>
<p><strong>र्प्च्</strong> : &mdash;</p>
<p>**ह्द्स् : **३.३१.४४, ३.३०.१८, ३.३०.२०</p>
<p><strong>॥ ४.२.१२ ॥</strong></p>
<p>अथाशङ्क्य समाधत्ते—</p>
<p><strong>प्रतिषेधाद् इति चेन्, न, शारीरात् ॥</strong></p>
<p>विदुष उत्क्रान्तिर् न स्यात् । अथाकामयमानो योऽकामो निष्काम आप्तकाम आत्मकामो भवति न तस्य प्राणा उत्क्रामन्ति [बृ।आ।उ। ४.४.६], ब्रह्मैव सन् ब्रह्माप्य् एति [बृ।आ।उ। ४.४.७] इति बृहद्-आरण्यके तस्य तत् प्रतिषेधाद् इति चेन्, न, अत्र देहात् प्राणानिष्क्रान्तिर् न प्रतिषिद्धः । किन्तु शारीराज् जीवाद् एव । देहात् तु तस्यासौ दर्शितास्ति ॥१२॥</p>
<blockquote>
</blockquote>
<p><strong>र्प्च्</strong> : ११.१५.२४</p>
<p>**ह्द्स् : **३.३१.४४, ३.३२.६-७</p>
<p>**॥ ४.२.१३ ॥<br>
स्पष्टो ह्य् एकेषाम् ॥ **</p>
<p>नैवात्र विवदितव्यम् । हि यस्माद् एकेषां माध्यन्दिनानां शारीरात् प्राणोत्क्रान्ति-प्रतिषेधः स्पष्टो दृश्यते । न तस्मात् प्राणा उत्क्रामन्त्य् अत्रैव समवनीयन्ते, ब्रह्मैव सन् ब्रह्माप्य् एति [बृ।आ।उ। ४.४.७] इति । अत्रैवेति पुरः प्राप्ये ब्रह्मण्य् एवेत्य् अर्थः । यत् तु काण्वाम्नाये आर्त-भाग-प्रश्ने विद्वत्-प्राणान् उत्क्रान्ति-परं याज्ञवल्क्योत्तरं दृश्यते, तत् किल परमार्तैकान्ति-परतया बोध्यम् । यच् च निर्विशेष-ब्रह्मात्मैक्य-ध्यायिनोऽनुत्क्रान्ति-परं तद् इत्य् आह, तन् मन्दं, तद्-अर्थावेदक-पदादर्शनात् निर्विशेषत्वाद्य्-असिद्धेश् च ॥१३॥</p>
<p><strong>र्प्च्</strong> : ११.१५.२४</p>
<p>**ह्द्स् : **११.१५.२३-२४</p>
<p><strong>॥ ४.२.१४ ॥<br>
स्मर्यते च ॥</strong></p>
<blockquote>
<p>ऊर्ध्वम् एकः स्थितस् तेषां यो भित्त्वा सूर्य-मण्डलम् ।
ब्रह्म-लोकम् अतिक्रम्य तेन याति परां गतिम् ॥</p>
</blockquote>
<p>इति स्मृतिश् च विदुषो मूर्धन्य् अनाडयोत्क्रान्तिम् आह । तथा च विदुषोऽप्य् उत्क्रान्तिर् अस्तीति सिद्धम् ॥१४॥</p>
<p><strong>र्प्च्</strong> : २.२.१९-२२</p>
<p>**ह्द्स् : **१०.८७.१८</p>
<p>—ओ)०(ओ—</p>
<h3 id="६-पर-समपततय-अधकरणम">६। पर-सम्पत्त्य्-अधिकरणम्</h3>
<p><strong>॥ ४.२.१५ ॥</strong></p>
<p>सेन्द्रिय-ग्रामः स-प्राणो जीव उक्त्रान्ति-काले तेजः-प्रभृतिषु सूक्ष्म-भूतेषु सम्पद्यते इत्य् अभिहितं सैषा सम्पत्तिर् विज्ञस्य न सम्भवेद् इत्य् आशङ्क्य परिहृतं च । अथेदं विमृश्यते । विदुषो वाग्-आदयः प्राणास् तद्-वपुर्-भूतानि सूक्ष्म-भूतानि च स्व-स्व-हेतौसम्पद्यन्ते परमात्मनि वेति संशये—यत्रास्य पुरुषस्य इत्य् आदि श्रुतेः स्व-स्व-हेताव् इति प्राप्ते—</p>
<p>**तानि परे तथा ह्य् आह ॥ **</p>
<p>तानि तेजः परस्याम् इत्य् अत्र तेजः-शब्दितानि वाग्-आदि-प्राण-भूतानि परे सर्वात्म-भूते ब्रह्मणि सम्पद्यन्ते तस्यैव सर्वोपादानत्वात् । कुतः ? हि यस्मात्, तेजः परस्यां देवतायाम् इति श्रुतिर् एव तथाह । यत्रासेत्य् आदिकं तु जहत्-स्वार्थम् इत्य् अभाणि प्राक् ॥१५॥</p>
<p><strong>र्प्च्</strong> : २.४.२२, २.६.१५, ८.३.३</p>
<p>**ह्द्स् : **१.१५.४१-४२</p>
<p>—ओ)०(ओ—</p>
<h3 id="७-अवभगधकरणम">७। अविभागाधिकरणम्</h3>
<p><strong>॥ ४.२.१६ ॥</strong></p>
<p>अथ तत्रैव पुनर् विमर्शान्तरम् । या खलु परमात्मनि विद्वत्-प्राणादि-सम्पत्तिर् उक्ता सा किं वाङ्-मनसीत्य् आदिवत् संयोगापत्तिः किं यथा नद्यः स्यन्दमानाः समुद्र इत्य्-आदिवत् तादात्म्यापत्तिर् इति सन्देहे पूर्व-स्वारस्य-प्राप्तेर् अविशेषाच् च तद्वत् संयोगापत्तिर् इति प्राप्ते—</p>
<p>**अविभागो वचनात् ॥ **</p>
<p>अथ अचिन्त्य-शक्ति-विशिष्टे परमात्मनि प्राणादेर् अविभागस् तादात्म्यापत्तिः । कुतः ? वचनात् । षष्ठे प्रश्ने—एवम् एवास्य परिद्रष्टुर् इमाः षोडश-कलाः पुरुषायणाः पुरुषं प्राप्यास् तं गच्छन्ति [प्र।उ। ६.५] इति प्राणादीनां कलानां परमात्मनि सम्पत्तिम् अभिधाय पुनर् भिद्येते चासां नाम-रूपे पुरुष इत्य् एवं प्रोच्यते स एषोऽमृतो भवति इति तासां नाम-रूप-भेदस्योक्तेः । आत्मअयतिस्थूल-शरीराद् उत्क्रान्तस्य जीवस्य विदुषः सूक्ष्मं शरीरं विद्यया विप्लुष्ट-कारीष-पिण्डवज् जीर्णम् अप्य् अनुवर्तते । अथाण्डाद् विनिष्क्रान्तस्य तस्याष्टमावरणे प्रकृतौ तद्-विकार-भूतं सूक्ष्मं तद् विलीयते । स तु विशुद्धः प्राप्त-ब्राह्म-वपुः प्रकृत्यापाश्रयेण तेन ब्रह्मणा सह संयुज्यत इति ॥१६॥</p>
<p><strong>र्प्च्</strong> : ११.२६.३०, २.९.१०, ४.३.२९, १०.६४.२०, ३.९.११</p>
<p>**ह्द्स् : **१२.५.८-११</p>
<p>—ओ)०(ओ—</p>
<h3 id="८-तद-ओकऽधकरणम">८। तद्-ओकोऽधिकरणम्</h3>
<p><strong>॥ ४.२.१७ ॥</strong></p>
<p>अथ विद्वद्-उत्क्रान्तौ प्रतिज्ञातं विशेषं दर्शयितुम् आरम्भः । शतं चैका चेति वाक्ये शताधिकया विदुषो गतिर् अन्याभिस् तु अविदुष इत्य् एष नियमो युक्तो न वेति सन्देहे, नाडीनाम् अतिसौक्ष्म्यात् बाहुल्याच् च दुर्विवेचनतया पुरुषेण ग्रहीतुम् अशक्यत्वान् न युक्तः । तयोर्ध्वम् आयन्न् अमृतत्वम् एति इति यादृच्छिकोत्क्रान्त्य्-अनुवादो भविष्यतीत्य् एवं प्राप्ते—</p>
<p>**तद्-ओकोऽग्र-ज्वलनं तत्-प्रकाशित-द्वारो विद्या-सामर्थ्यात् तच्-छेष-गत्य्-अनुस्मृति-योगाच् च हार्दानुगृहीतः शताधिकया ॥ **</p>
<p>विज्ञः शताधिकया सुषुम्नयैव नाड्या निष्क्रामति । न चेयं नाडी तेन विवेक्तुम् अशक्या भवेत् । यद् अयं विद्या-सामर्थ्यादि-हेतुभ्यां हार्दानुगृहीतो भवति । विद्योपासना तस्या सामर्थ्यात् प्रभावात् । विद्या-शेष-भूता या गतिर् आतिवाहिकैस् तत्-पद-प्राप्तिस् तस्या स्मृति-सातत्याच् च । हार्देन हृदय-मन्दिरेण हरिणानुकम्पितो भवतीत्य् अर्थः । ततश् च तस्योपसंहृत-वाग्-आदि-करणस्योच्चिक्रमिषोर् जीवस्योक्तः स्थानं हृदयम् अग्र-ज्वलनं प्रकाशिताग्रं भवति । स तु जीवस् तत्-प्रकाशित-द्वारस् तेन हार्देन श्री-हरिणा प्रकाशितं द्वारं शताधिकया नाड्या मूलं यस्मै तादृशः सन् तां नाडीं विजानातीति । तया विदुषो गतिर् युक्तेति ॥१७॥</p>
<blockquote>
</blockquote>
<p><strong>र्प्च्</strong> : ३.३२.१०, ११.२९.५, १०.६०.३७, १०.८०.११, २.२.२४, १२.११.८</p>
<p>**ह्द्स् : **२.२.२४</p>
<p>—ओ)०(ओ—</p>
<p><strong>॥ ४.२.१८ ॥<br>
रश्म्य्-अनुसाराधिकरणम् ॥</strong></p>
<p>छान्दोग्ये—</p>
<blockquote>
<p>अथ यत्रैतस्मात् शरीराद् उत्क्रामत्य् एतैर् एव रश्मिभिर् ऊर्ध्वम् आक्रमते । स ओम् इति वा होह म्रियते स यावत् क्षिप्येन् मनस् तावद् आदित्यं गच्छत्य् एतद् वै खलु लोक-द्वारं विदुषां प्रपदनं निरोधोऽविदुषाम् । तद् एष श्लोकः । शतं चैका च [छा।उ। ८.६.५-६] इत्य् आदि श्रूयते ।</p>
</blockquote>
<p>इहैतद् गम्यते मूर्धन्य् अनाड्या निष्क्रम्य रश्म्य्-अनुसारी सन् गच्छतीति । तत्र संशयः । अहन्य् एव मृतस्य रश्म्य्-अनुसारित्वम् उत निश्य् अपीति । निशि रवि-रश्म्य्-अभावात् मृतस्य तद् इति प्राप्ते—</p>
<p><strong>रश्म्य्-अनुसारी ॥</strong></p>
<p>यदा कदापि मृतो विद्वान् रश्म्य्-अनुसारी सन् गच्छति । विशेषाश्रवणाद् इति शेषः ॥१८॥</p>
<p><strong>र्प्च्</strong>, **ह्द्स् : **३.३२.७</p>
<p>—ओ)०(ओ—</p>
<h3 id="१०-नशधकरणम">१०। निशाधिकरणम्</h3>
<p><strong>॥ ४.२.१९ ॥<br>
निशि नेति चेन्, न, सम्बन्धस्य यावद्-देह-भावित्वाद् दर्शयति च ॥</strong></p>
<p>ननु रात्रौ रवि-रश्म्य्-अभावात् तदानीं मृतस्य न तद्-अनुसारित्वम् इति चेन् न । कुतः ? सम्बन्धस्येति । शिरा-रश्मि-सम्बन्धस्य यावद्-देह-भावित्वात् । यावद्-देहोऽस्ति तावत् तत्-सम्बन्धश् चेति । यदा कदापि मृतस्य तद् घटते । अतश् च ग्रीष्म-क्षपासु देह-ज्वालोपलभ्यते । अन्यद् वा तु शीत-प्रतिबन्धान् नेति । न चेदं यौक्तिकम् इत्य् आह दर्शयति चेति । अमुष्माद् आदित्यात् प्रतायन्ते तथासु नाडीषु सृप्ता आभ्यो नाडीभ्यः प्रतायन्ते तेऽमुष्मिन्न् आदित्ये सृप्ताः इति छान्दोग्य-श्रुतिस् (८.६.२) तथा दर्शयति । संसृष्टा वा एते रश्मयश् च नाड्यश् च नैषां विभागो वावद् इदं शरीरम् अतः एतैः पश्यत्य् एतैर् उत्क्रमते एतैः प्रवर्तते इति श्रुत्य्-अनन्तरं च । तथा च विदुषस् तद्-अनुसारित्वं नियतम् इति ॥१९॥</p>
<p><strong>र्प्च्</strong> : गीता ८.२४, २.२.१७, ३.२५.३५, १०.४६.३२</p>
<p>**ह्द्स् : **११.२५.३०, ११.२५.३२</p>
<p>—ओ)०(ओ—</p>
<h3 id="११-दकषणयनधकरणम">११। दक्षिणायनाधिकरणम्</h3>
<p><strong>॥ ४.२.२० ॥</strong></p>
<p>अथेदं विचार्यते । दक्षिणायने मृतेन विदुषा विद्या-फलं प्राप्यते न वेति । उत्तरायणस्य ब्रह्म-लोक-मार्गत्वेन श्रुति-स्मृत्योः पाठात् भीष्मादीनां तत्-प्रतीक्षा-दर्शनाच् च नेति प्राप्ते—</p>
<p>**अतश् चायनेऽपि दक्षिणे ॥ **</p>
<p>अतो विद्यायाः पाक्षिक-फलत्वाभावात् तया प्रतिबन्धक-कर्मणां परिक्षयाच् च दक्षिणेऽप्य् अयने मृतो विद्वान् प्राप्नोत्य् एव विद्या-फलं पूर्व-पक्षस् तु मन्दः । उत्तरायण-शब्देनातिवाहिक-देवताया वक्ष्यमाणत्वात् । भीष्म-प्रतीक्षायाः पितृ-दत्त-स्वच्छन्द-मृत्युताख्यापनार्थत्वेनाचार-पालनार्थत्वेन वा अदूषकत्वाच् चेति ॥२०॥</p>
<p><strong>र्प्च्</strong> : &mdash;</p>
<p>**ह्द्स् : **१.९.२९</p>
<p>—ओ)०(ओ—</p>
<p><strong>॥ ४.२.२१ ॥</strong></p>
<p>ननु,</p>
<blockquote>
<p>यत्र काले त्व् अनावृत्तिम् आवृत्तिं चैव योगिनः ।
प्रयाता यान्ति तं कालं वक्ष्यामि भरतर्षभ ॥ [गीता ८.२३] इत्य् उपक्रम्य,
शुक्ल-कृष्णे गती ह्य् एते जगतः शाश्वते मते ।
एकया यात्य् अनावृत्तिम् अन्ययावर्तते पुनः ॥ **[**गीता ८.२६] इत्य् उपसंहृतं भगवता ।</p>
</blockquote>
<p>तत्र काल-प्राधान्येनोपक्रमाद् अहरादि-काल-विशेषा मोक्षाय निर्दिष्टाः प्रतीयन्ते । ततश् च रात्रौ दक्षिणायने च मृतस्याविशेषोऽसौ न भवेद् इतीमां शङ्कां परिहरति—</p>
<p><strong>योगिनः प्रति स्मर्यते स्मार्ते चैते ॥</strong></p>
<p>योगिनो ब्रह्म-निष्ठान् प्रति हेया चन्द्र-गतिर् उपादेया त्व् अर्चिर्-आदि-गतिस् तत्र स्मर्यते । यद् एते स्मार्ते स्मृत्य्-अर्हे भवतः—नैते सृती पार्थ जानन् योगी मुह्यति कश्चन [गीता ८.२७] इत्य् उक्तेः । ततश् च नात्र विदुषः काल-विशेषो नियन्तव्यः । काल-प्रधान्येनोपक्रमस् तु नास्ति । अग्न्य्-आदेः कालत्वासम्भवात् । किन्त्व् आतिवाहिका देवास् ते तत्-तच्-छब्दैर् अभिधीयन्ते । वक्ष्यति चैवं भगवान् सूत्रकारः आतिवाहिकास् तल्-लिङ्गाद् [४.३.४] इति ।</p>
<blockquote>
<p>दिवा च शुक्ल-पक्षश् च उत्तरायणम् एव च ।
मुमुर्षतां प्रशस्तानि विपरीतं तु गर्हिते ॥ इत्य् आदिकं तु भवत्य् अज्ञ-विषयम् ।</p>
</blockquote>
<p>विज्ञः खलु यत्र क्वापि त्यजन् वपुर् उपैति हरिम् ॥२१॥</p>
<p><strong>र्प्च्</strong> : ७.१५.५१, ७.१५.५४-५६</p>
<p>**ह्द्स् : **२.२.१५</p>
<p>॥ इति श्रीमद्-ब्रह्म-सूत्र-भाष्ये चतुर्थाध्यायस्य द्वितीयः पादः ॥</p>
<p>॥ ४.२ ॥</p>
<p>—ओ)०(ओ—</p>
<p>(४.३)</p>
<h2 id="चतरथधयय-ततय-पद">चतुर्थाध्याये तृतीयः पादः</h2>
<p>यः स्व-प्राप्ति-पथं देवः सेवनाभासतोऽदिशत् ।</p>
<p>प्राप्यं च स्वपदं ममासौ श्यामसुन्दरः ॥</p>
<h3 id="१-अरचर-आदय-अधकरणम">१। अर्चिर्-आद्य्-अधिकरणम्</h3>
<p><strong>॥ ४.३.१ ॥</strong></p>
<p>पादेऽस्मिन् ब्रह्म-लोक-प्रापणः पन्थाः प्राप्यं च ब्रह्म-स्वरूपं निरूप्यते । छान्दोग्ये—</p>
<blockquote>
<p>अथ यद् उ चैवास्मिन् शव्यं कुर्वन्ति यदि च नार्चिषम् एवाभिसम्भवन्त्य् अर्चिषोऽहरह आपूर्यमाण-पक्षम् आपूर्यमाण-पक्षाद्यान् षड्-उदण्णेति मासांस् तान् मासेभ्यः संवत्सरं संवत्सराद् आदित्यम् आदित्याच् चन्द्रमसं चन्द्रमसो विद्युतं तत् पुरुषोऽमानवः स एनान् ब्रह्म गमयत्य् एष देव-पथो ब्रह्म-पथ एतेन प्रतिपद्यमाना इमं मानवम् आवर्तं नावर्तन्त इति [छा।उ। ४.१५.५] इत्य् अर्चिः प्रथमः पन्थाः श्रूयते ।</p>
</blockquote>
<p>कौषीतकी-ब्राह्मणे—</p>
<blockquote>
<p>स एतं देव-यानं पन्थानम् आसाद्याग्नि-लोकम् आगच्छति स वायु-लोकं स वरुण-लोकं स इन्द्र-लोकं स प्रजापति-लोकं स ब्रह्म-लोकम् [कौ।ब्रा। १.३] इत्य् अग्निः प्रथमः ।</p>
</blockquote>
<p>बृहद्-आरण्यके तु—</p>
<blockquote>
<p>यदा वै पुरुषोऽस्माल् लोकात् प्रैति स वायुम् आगच्छति तस्मै स तत्र विजिहीते यथा रथ-चक्रस्य खं तेन स ऊर्ध्व आक्रमते । स आदित्यम् आगच्छति [बृ।आ।उ ५.१०.१] इत्य् आदौ वायुः प्रथमः ।</p>
</blockquote>
<p>क्वचित् सूर्य-द्वारेण ते विरजाः प्रयान्ति [मु।उ। १.२.११] इति सूर्य-रूपश् च श्रुतः । एवम् अन्यत्रान्यादृशश् च । इह भवति संशयः—किम् अयं नाना-विधो ब्रह्म-लोक-मार्गः, किं वा, नाना-श्रुत्य्-उक्त-पवकोऽर्चिर्-आदिर् एक एवेति । भिन्न-प्रकरणत्वाद् अथैतैर् एवेत्य् अवधृत्य्-अनुरोधाच् च नाना-विध इति प्राप्ते—</p>
<p>**अर्चिर्-आदिना तत्-प्रथितेः ॥ **</p>
<p>सर्वोऽपि विद्वान् अर्चिः-प्रथमेनैव वर्त्मना ब्रह्म-लोकं व्रजति । कुतः ? तत्-प्रथितेः । तद् य इत्थं विदुर् ये चेमेऽरण्ये श्रद्धां तप इत्य् उपासते ते अर्चिषं [छा।उ। ५.१०.१] इति पञ्चाग्नि-विद्या-प्रकरणस्थेन वचसा विद्यान्तर-शालिनाम् अप्य् अर्चिर्-आदिनैव पथा गत्य्-उपदेशाद् इत्य् अर्थः ।</p>
<blockquote>
<p>द्वाव् एव मार्गौ प्रथिताव् अर्चिर्-आदिर् विपश्चिताम् ।
धूमादिः कर्मिणां चैव सर्व-वेद-विनिर्णयात् ॥ [ब्रह्म-तर्क<sup id="fnref:64"><a href="#fn:64" class="footnote-ref" role="doc-noteref">64</a></sup>] इति स्मृतिश् च ।</p>
</blockquote>
<p>एवं सति यत्र विसदृशः पन्थाः श्रूयते, तत्र गुणोपसंहारवद् अनुक्तानां समावेशः प्रकरण-भेदेऽपि विद्यैक्यात् । एवं चावधृतिर् अपि रश्मि-प्राप्ति-परैव । अन्यथा वाक्य-भेद-प्रसङ्गः ॥१॥</p>
<p><strong>र्प्च्</strong> : ७.१५.५४-५५</p>
<p>**ह्द्स् : **३.३२.६-७, ७.१५.५४</p>
<p>—ओ)०(ओ—</p>
<h3 id="२-वयव-अधकरणम">२। वाय्व्-अधिकरणम्</h3>
<p><strong>॥ ४.३.२ ॥</strong></p>
<p>इदानीं वाक्यान्तर-पठितस्य वाय्व्-आदेर् अर्चिर्-मार्गे सन्निवेशः स्याद् इत्य् एतत् प्रदर्शयितुम् आरम्भः । स एतं देव-यानं पन्थानम् आसाद्याग्नि-लोकम् आगच्छति स वायु-लोकं [कौ।ब्रा। १.३] इत्य् अत्र श्रूयमाणो वायुर् अर्चिर्-आदि-पथे सन्निवेश्यो न वेति वीक्षायां क्रमाश्रवणात् कल्पकाभावाच् च नेति प्राप्ते—</p>
<p><strong>वायुम् अब्दाद् अविशेष-विशेषाभ्याम् ॥</strong></p>
<p>अर्चिषम् इत्य् आदाव् अब्दात् संवत्सरात् परमादित्यात् पूर्वं वायुं निवेशयन्ति । कुतः ? अविशेषेति। स वायु-लोकम् इत्य् अविशेषेणोपदिष्टस्य, यद् आह वै पुरुषोऽस्माल् लोकात् प्रैति [बृ।आ।उ ५.१०.१] इत्य् आदौ, स वायुम् आगच्छति [बृ।आ।उ ५.१०.१] इति सूर्यात् पूर्व-वर्तित्वेन विशेषेणोपदेशाद् इत्य् अर्थः । एवं सति सामेभ्यो देव-लोकादित्यम् इति बृहद्-आरण्यकोक्तो देव-लोकोऽपि वायुर् एव ज्ञेयः । योऽयं पवन एष एव देवानां गृह इति देव-निवास-स्थानत्वेनोक्तेः । अपरे त्व् आहुः देव-लोकोऽपि वर्त्म-पर्व-विशेषः । स च संवत्सरात् परत्र पूर्वत्र च वायोर् निवेश्यः । न तु मास-संवत्सरयोर् मध्ये तयोः सम्बन्ध-प्रसिद्धेः । तथा च संवत्सरादित्ययोर् मध्ये देव-लोक-वायु-लोकौ सन्निवेश्याव् इति ॥२॥</p>
<p><strong>र्प्च्</strong> : &mdash;</p>
<p>**ह्द्स् : **७.१५.५५</p>
<p>—ओ)०(ओ—</p>
<h3 id="३-तडद-अधकरणम">३। तडिद्-अधिकरणम्</h3>
<p><strong>॥ ४.३.३ ॥</strong></p>
<p>स वरुण-लोकं स इन्द्र-लोकं स प्रजापति-लोकम् इत्य् अत्र विचारः । इह श्रुतो वरुण-लोकोऽर्चिर्-आदि-पर्वतया सन्निवेश्यो न वेति विषये वायोर् इवास्य व्यवस्थापकाभावान् नेति प्राप्ते—</p>
<p><strong>तडितोऽधि वरुणः सम्बन्धात् ॥</strong></p>
<p>चन्द्रमसो विद्युतम् इत्य् उक्तायास् तडितोऽध्युपरिष्टाद् असौ वरुणो निवेश्यः । कुतः ? सम्बन्धात् । तडिद्-वरुणयोः सम्बन्ध-सत्त्वात् । विद्युत्-पूर्विका हि वृष्टिर् भवति । यथा हि विशाला विद्युतस् तीव्र-स्तनित-निर्घोषा जीमूतोदरे नृत्यन्त्य् अथापः प्रपतन्ति विद्योतते स्तनयति वर्षिष्यति वै [छा।उ। ७.११.१] इति श्रवणात् । स्व-सम्बन्धि-वृष्टि-गत-नीराधिपतित्वेन वरुणस्य तडिता सम्बन्धः प्रसिद्धः । वरुणाद् उपरि तु इन्द्र-प्रजापत्योर् निवेशः । स्थानान्तराभावात् पाठ-सामर्थ्याच् च । तद् एवम् अर्चिर्-आदि-प्रजापत्य्-अन्ता द्वादश-पर्वा त्रयोदश-पर्वा वा ब्रह्म-लोक-पद्धतिर् इति सिद्धम् ॥३॥</p>
<p><strong>र्प्च्</strong> : ७.१५.५५-५६</p>
<p>**ह्द्स् : **७.१५.५५</p>
<p>—ओ)०(ओ—</p>
<h3 id="४-आतवहकधकरणम">४। आतिवाहिकाधिकरणम्</h3>
<p><strong>॥ ४.३.४ ॥</strong></p>
<p>अथाचिरादि-विचारान्तरम् अर्चिरादयो वर्त्म-चिह्नान्य् उतार्चिर्-आदि-व्यक्तय आहो स्विद् विदुषां गमयितार इति सन्देहे वर्त्म-चिह्नानीति तावत् प्राप्तं तच्-चिह्न-सारूप्येण निर्देशात् । तथा हि लोका निर्दिशन्ति पुरान् निर्गत्य नदीं याहि ततो गिरिं ततो घोषम् इति । तत्-तद्-व्यक्तयो वा वाचनिकत्वात् । एवं प्राप्ते—</p>
<p><strong>आतिवाहिकास् तल्-लिङ्गात् ॥</strong></p>
<p>आतिवाहे पुरुषोत्तमेन नियुक्तास् तेऽर्चिर्-आदयो देवा भवन्ति, न तु तानि ताश् चेति प्रतिपत्तव्यम् । कुतः ? तल्-लिङ्गात् । आतिवाहिक-लिङ्गं गन्तॄणां गमयितृत्वं तस्मात्, तत्-पुरुषोऽमानवः स एतान् ब्रह्म गमयति इत्य् अन्ते श्रुतस्य पुरुषस्य गमयितृत्वावगमात् तत्-साहचर्याद् अर्चिर्-आदीनाम् अपि तन् मन्तव्यम् इत्य् अर्थः ॥४॥</p>
<p><strong>र्प्च्</strong> : ६.१.३०</p>
<p>**ह्द्स् : **६.१.३०, ४.१२.१९-२०</p>
<p><strong>॥ ४.३.५ ॥</strong></p>
<p>चिह्न-व्यक्ति-पक्षयोर् असिद्धेश् चैवं स्वीकार्यम् इत्य् आह—</p>
<p><strong>उभय-व्यामोहात् तत्-सिद्धेः ॥</strong></p>
<p>रात्र्य्-आदिषु मृतस्याअरादि-सम्बन्धाभावाद् अर्चिर्-आदीनाम् अनवस्थितेर् न मार्ग-चिह्नत्वम् । जडत्वेन नेतृत्वायोगाच् च न तत्-तद्-व्यक्तित्वम् इत्य् उभय-पक्ष-व्यामोहात् तस्य श्रुति-सिद्धेश् च तेषाम् आतिवाहिकत्वम् इत्य् अर्थः ॥५॥</p>
<p><strong>र्प्च्</strong> : ११.१९.१७, ११.१४.१५, ११.२०.१२</p>
<p>**ह्द्स् : **४.१२.२३-२४</p>
<p>—ओ)०(ओ—</p>
<h3 id="५-वदयतधकरणम">५। वैद्युताधिकरणम्</h3>
<p><strong>॥ ४.३.६ ॥</strong></p>
<p>पुरुषोत्तमेन प्रयुक्तोऽमानवः पुरुषोऽर्चिः-पर्यन्तम् आगत्योपासकान् नयत्य् उत विद्युत्-पर्यन्तम् इति संशये भू-पर्यन्तागतैः पार्षदैर् अजामिलादेर् नयनाद् अर्चिः-पर्यन्तम् इति प्राप्ते—</p>
<p><strong>वैद्युतेनैव ततस् तच्-छ्रुतेः ॥</strong></p>
<p>ततो विद्युत्-प्राप्त्य्-अनन्तरं वैद्युतेन विद्युत्-पर्यन्तागतेन तत्-पार्षदेन विद्वान् ब्रह्म प्राप्यते । कुतः ? तच्-छ्रुतेः । चन्द्रमसो विद्युतं तत्-पुरुषोऽमानवः स एतान् ब्रह्म गमयति [छा।उ। ४.१५.५] इति तच्-छ्रवणात् । वरुणादीनां तु तत्-सहकारित्वेन तत् सिद्धम् । एषां पद्धतिः साधारणी । अजामिलस्य विशेषत्वात् तथात्वम् असाधारणम् इति बोध्यम् ॥६॥</p>
<p><strong>र्प्च्</strong> : ६.३.१७-१८, ११.२१.५, ११.१९.१७, ११.१०.२९, १०.९.११, २.१०.९, ईशो। १६, _अचिन्त्याः खलु ये भावाः, _२.६.३४।</p>
<p>**ह्द्स् : **६.१.३०</p>
<p>—ओ)०(ओ—</p>
<h3 id="६-करयधकरणम">६। कार्याधिकरणम्</h3>
<p><strong>॥ ४.३.७ ॥</strong></p>
<p>एवं गतिम् आख्याय गम्यं वक्तुम् आह—स एनान् ब्रह्म गमयति<sup id="fnref:65"><a href="#fn:65" class="footnote-ref" role="doc-noteref">65</a></sup> [छा।उ। ४.१५.५] इति विषय-वाक्यम् । तत्र बादरि-मतं तावद् उच्यते—अयम् अमानवः पुमान् परम् एव ब्रह्म गमयतीत्य् उत कार्यं चतुर्मुखाख्यम् इति वीक्षायां ब्रह्म-शब्दस्य परस्मिन्न् एव मुख्यत्वात् तयोर्ध्वम् इत्य् अमृतत्व-श्रवणाच् च परम् एवेति प्राप्ते—</p>
<p>कार्यम् एव ब्रह्म गमयतीति बादरिर् मन्यते । कुतः ? अस्येति । अस्य कार्यस्यैकदेशित्वात् गतिर् उपपद्यते, न तु सर्व-देशस्य परस्येति भावः ॥७॥</p>
<p><strong>र्प्च्</strong>, <strong>ह्द्स् :</strong> ८.२१.२-३</p>
<p><strong>॥ ४.३.८ ॥<br>
विशेषितत्वाच् च ॥</strong></p>
<p>प्रजापतेः सभां वेश्म प्रपद्ये [छा।उ। ८.१४.१] इति छान्दोग्य-श्रुत्या विशेषितत्वाच् च कार्यम् एव गमयतीत्य् अर्थः ॥८॥</p>
<p>**र्प्च्, ह्द्स् : **८.५.१८</p>
<p><strong>॥ ४.३.९ ॥<br>
सामीप्यात् तु तद्-व्यपदेशः ॥</strong></p>
<p>स एत्य ब्रह्म-लोकान् गमयति, ते तेषु ब्रह्म-लोकेषु पराः परावतो वसन्ति । तेषां न पुनर्-आवृत्तिः [बृ।आ।उ ६.२.१५] इति बृहद्-आरण्यके योऽयम् अपुनर्-आवृत्ति-व्यपदेशः स तु सामीप्याभिप्रायेण भविष्यति । विद्वांसः कार्य ब्रह्म प्राप्य तेन सह तद्-अव्यवहितं परं ब्रह्म प्राप्नुवन्ति । ततः पुनर् नावर्तन्त इति ॥९॥</p>
<p><strong>र्प्च्</strong> : १०.१४.१३, २.६.२२</p>
<p>**ह्द्स् : **४.२४.२९</p>
<p>—ओ)०(ओ—</p>
<p><strong>७। कार्यात्ययाधिकरणम्</strong></p>
<p>॥ <strong>४.३.१० ॥</strong></p>
<p>कदेत्य् अपेक्षायाम् आह—</p>
<p><strong>कार्यात्यये तद्-अध्यक्षेण सहातः परम् अभिधानात् ॥</strong></p>
<p>कार्यस्य चतुर्मुख-लोक-पर्यन्तस्याण्डस्यात्यये विलये सति तद्-अध्यक्षेण चतुर्मुखेन सहातः कार्यात् चतुर्मुखात् परं ब्रह्म प्राप्नोति । सह प्राप्तौ हेतुर् अभीति । ब्रह्मविद् आप्नोति परम् इत्य् उपक्रम्य सोऽश्नुते सर्वान् कामान् सह ब्रह्मणा [तै।उ। २.१.३] इति तद्-उक्तेर् इत्य् अर्थः । अत्र ब्रह्मणा चतुर्मुखेन सहेत्य् अर्थः ॥१०॥</p>
<p><strong>र्प्च्</strong> : ३.३२.६-१०</p>
<p><strong>ह्द्स् :</strong> ३.३२.८-९** **</p>
<p>॥ <strong>४.३.११ ॥<br>
स्मृतेश् च ॥</strong></p>
<blockquote>
<p>ब्रह्मणा सह ते सर्वे सम्प्राप्ते प्रतिसञ्चरे ।
परस्यान्ते कृतात्मानः प्रविशन्ति परं पदम् ॥ इति स्मरणाच् च ।</p>
</blockquote>
<p>तथा च अर्चिषम् इत्य् आदाव् अर्चिर्-आदयः स-निष्ठा हिरण्यगर्भं प्रापयन्ति इति बादरि-मुनेः सिद्धान्तः ॥११॥</p>
<p><strong>र्प्च्</strong> : ३.३२.८-१०</p>
<p><strong>ह्द्स् :</strong> ३.३२.१०** **</p>
<p>॥ <strong>४.३.१२ ॥<br>
परं जैमिनिर् मुख्यत्वात् ॥</strong></p>
<p>परम् एव ब्रह्म तद्-ध्यातृन् स गमयतीति जैमिनिर् मन्यते । कुतः ? मुख्यत्वात् । ब्रह्म-शब्दस्य तद्-अभिधायकत्वात् । न च गत्य्-अनुपपत्तिः । स्व-भक्तानां सर्वोपाधि-विनिवृत्ति-पूर्वक-स्व-पदाप्ति-ख्यातये भगवता यथा-गत्य्-अनुमननात् ॥१२॥</p>
<p><strong>र्प्च्</strong> : ३.२७.२७-२९</p>
<p><strong>ह्द्स् :</strong> ३.३२.११, ३.३२.२९-३१** **</p>
<p>॥ <strong>४.३.१३</strong> ॥</p>
<p><strong>दर्शनाच् च ॥</strong></p>
<p>दहर-विद्यायाम् अथ य एष सम्प्रसादोऽस्माच् छरीरात् समुत्थाय २.३] इत्य् आदि श्रुतम् । एषा गतिः पर-ब्रह्म-कर्मिकैव । गन्तव्यस्य तस्यामृतत्वादि-धर्म-दर्शनात् । गन्तुः स्वरूपाभिनिष्पत्ति-दर्शनात् च । न चैवं सर्वं कार्य-ब्रह्म-पक्षे सङ्गच्छते । नापि तस्यैतत् प्रकरणं, किन्तु परस्यैवेति । काठकेऽपि शतं च [क।उ। २.३.१६] इत्य् आदिना गतिः पठिता । सापि पर-कर्मिकैवामृतत्व-श्रुतेर् अन्यत्र धर्माद् इति तस्यैव प्रकरणात् च ॥१३॥</p>
<p><strong>र्प्च्</strong> : २.२.२१</p>
<p>**ह्द्स् : **१०.८७.१८</p>
<p>॥ <strong>४.३.१४ ॥</strong></p>
<p>किं च,</p>
<p><strong>न च कार्ये प्रत्यभिसन्धिः ॥</strong></p>
<p>प्रतिपत्तिर् ज्ञानम् । अभिसन्धिर् इच्छा । न हि विदुषो ज्ञान-पूर्विका इच्छा कार्य-ब्रह्म-विषयास्ति अपुमर्थत्वात् । अपि तु पर-ब्रह्म-विषयैव । यद्-विषया सा भवेत्, तद् एव प्राप्तं तत्-क्रतु-न्यायात् । तथा वामानवः पुरुषः पुरुषोत्तमम् एव तद्-उपासकान् नयतीति जैमिनेः सिद्धान्तः ॥१४॥</p>
<p><strong>र्प्च्</strong> : २.४.२०</p>
<p>**ह्द्स् : **३.३३.३</p>
<p>—ओ)०(ओ—</p>
<h3 id="८-अपरतकलमबनधकरणम">८। अप्रतीकालम्बनाधिकरणम्</h3>
<p>॥ <strong>४.३.१५ ॥</strong></p>
<p>अथ स्व-मतम् आह—</p>
<p><strong>अप्रतीकालम्बनान् नयतीति बादरायण उभयथादोषात् तत्-क्रतुश् च ॥</strong><sup id="fnref:66"><a href="#fn:66" class="footnote-ref" role="doc-noteref">66</a></sup></p>
<p>नामाद्य्-उपासकाः प्रतीकालम्बनास् तद्-भिन्नाः सनिष्ठादयो ब्रह्मोपासका अप्रतीकालम्बनास् तान् सर्वान् नयतीति भगवान् बादरायणो मन्यते । कार्योपासकान् वा नयतीत्य् अन्यतर-नियमं न स्वीकार्तोतीत्य् अर्थः । कुतः ? उभ्यथेति । मत-द्वयेऽपि विरोधाद् इत्य् अर्थः । आद्ये परं ज्योतिर् इत्य् आदि विरोधः । द्वितीये तु पञ्चाग्नि-विद्यावताम् अर्चिर् आदि गति विरोधः । तत्-क्रतु-न्यायो<sup id="fnref:67"><a href="#fn:67" class="footnote-ref" role="doc-noteref">67</a></sup>ऽप्य् एतम् अर्थं दर्शयति, यथा क्रतुर् इत्य् आदिना । नामादि-प्रतीकोपासकानां तु नार्चिर्-आदिना पर-प्राप्तिः तत्-क्रतु-विरहात् । किन्तु शब्द-शास्त्रादि-लक्षण-नामादिषु स्वातन्त्र्यादि-प्राप्तिर् भवति । स यो नाम ब्रह्मेत्य् उपास्ते यावन् नाम्नो गतः तत्रास्य कामचारः [छा।उ। ७.१.५] इत्य् आदि छान्दोग्य-वाक्यात् । पञ्चाग्नि-विद्यावतां तेन वर्त्मना सत्य-लोक-प्राप्तिस् तु स्वात्मानुसन्धि-प्रभावात् । तद्-उपर्य्-अपीति न्यायेन तल्-लोके तेषां ब्रह्म-विद्या-सिद्धेः । तद्-वर्त्मना गतानाम् अनावृत्ति-श्रुतिः सङ्गता ॥१५॥</p>
<p><strong>र्प्च्</strong> : ३.३२.१२-१५, ३.१५.४७, गीता ७.२३, ९.२५, १८.६५, ४.११, भा। ११.२५.२२, १०.१२९.१५, उन्क्नोअस्यन् (<em>इहासने शुष्यतु मे शरीरं त्वग्-अस्थि-मांसं विलयं च यान्तु । अप्राप्य बोधिं</em> _बहु-कल्प-दुर्लभं नैवासनात् कायः समुच्चलिष्यते _॥)</p>
<p>**ह्द्स् : **३.३३.७-८</p>
<p>—ओ)०(ओ—</p>
<h3 id="९-वशषधकरणम">९। विशेषाधिकरणम्</h3>
<p><strong>॥ ४.३.१६ ॥</strong></p>
<p>अथ निरपेक्षाणां केषाञ्चित् स्वयं भगवतैव स्व-पद-प्राप्तिर् अभिधीयते ।</p>
<blockquote>
<p>एतद् धि विष्णोः परमं पदं ये
नित्योद्युक्ताः संयजन्ते न कामान् ।
तेषाम् असौ गोप-रूपः प्रयत्नात्
प्रकाशयेद् आत्म-पदं तदैव ॥ [गो।ता।उ। १.२१]
ओङ्कारेणान्तरितं ये जपन्ति
गोविन्दस्य पञ्च-पदं मनुम् ।
तेषाम् असौ दर्शयेद् आत्म-रूपं
तस्मान् मुमुक्षुर् अभ्यसेन् नित्य-शान्त्यै ॥ [गो।ता।उ। १.२३] इति ।</p>
</blockquote>
<p>इह संशयः । निरपेक्ष्या अप्य् आतिवाहिकैर् एव परं पदं विशन्ति स्वयं भगवता वेति । द्वाव् एव मार्गाव् इत्य् आदौ ब्रह्म-विदाम् अर्चिर्-आदि-गति-विनिर्णयात् तेऽपि तैर् एव तद् विशन्ति । श्रुतिश् च । भगवतो हेतु-कर्तृत्वं विवक्षत्य् अविरुद्धम् एवं प्राप्ते ब्रवीति—</p>
<p><strong>विशेषं च दर्शयति ॥</strong></p>
<p>ब्रह्म-विदाम् आतिवाहिकैस् तत्-प्राप्तिर् इत्य् एतत् सामान्यम् । ये खलु निरपेक्षाः परमार्तास् तेषां तु स्वयं भगवतैव तत्-प्राप्ति-विलम्बम् असहिष्णुना सेति विशेषोऽस्ति । तं श्रुतिर् दर्शयति एतद्-विष्णोर् इत्य् आदिना ।</p>
<blockquote>
<p>ये तु सर्वाणि कर्माणि मयि सन्न्यस्य मत्-पराः ।
अनन्येनैव योगेन मां ध्यायन्त उपासते ॥
तेषाम् अहं समुद्धर्ता मृत्यु-संसार-सागरात् ।
भवामि न चिरात् पार्थ मय्य् आवेशित-चेतसाम् ॥ [गीता १२.६-७] इति स्मृतेश् च ।</p>
</blockquote>
<p>तदैव तेषां तनु-भङ्गस् तनु-योगश् चेति च शब्दात् । न चार्चिर् आदि-निरपेक्षा गतिर् नास्तीति शक्यं वदितुम् ।</p>
<blockquote>
<p>नयामि परमं स्थानम् अचिरादि-गतिं विना ।
गरुड-स्कन्धम् आरोप्य यथेच्छम् अनिवारितः ॥ इति वाराह-वचनात् ।</p>
</blockquote>
<p>तस्माद् यथोक्तम् एव सुष्ठु ॥१६॥</p>
<p><strong>र्प्च्</strong> : २.३.२-४; ४.१२.१९-२०, ४.१२.२७</p>
<p>**ह्द्स् : **६.२.१३, ९.४.६५, ४.१२.२४</p>
<p>—ओ)०(ओ—</p>
<p>॥ इति श्रीमद्-ब्रह्म-सूत्र-भाष्ये चतुर्थाध्यस्य तृतीयः पादः ॥</p>
<p>॥ ४.३ ॥</p>
<p><strong>(४.४)</strong></p>
<h2 id="चतरथधयय-चतरथ-पद">चतुर्थाध्याये, चतुर्थः पादः</h2>
<h3 id="१-समपदय-आवरभवधकरणम">१। सम्पद्य् आविर्भावाधिकरणम्</h3>
<p><strong>॥ ४.४.१ ॥</strong></p>
<p>अकैतवे भक्ति-सवेऽनुरज्यन्</p>
<p>स्वम् एव यः सेवक-सात्करोति ।</p>
<p>ततोऽतिमोदं मुदितः स देवः</p>
<p>सदा चिद्-आनन्द-तनुर् धिनोतु ॥</p>
<p>अस्मिन् पादे मुक्तानां स्वरूप-निरूपण-पूर्वकम् ऐश्वर्य-भोगादि निरूप्यते । प्रजापति-वाक्ये श्रूयते—एवम् एवैष सम्प्रसादोऽस्मात् शरीरात् समुत्थाय, परं ज्योतिर् उपसम्पद्य, स्वेन रूपेणाभिनिष्पद्यते स उत्तमः पुरुषः [छा।उ। ८.१२.३] इति ।</p>
<p>अत्र संशयः—किं देवादि-रूपवत् साध्येन रूपेण सम्बन्धः स्वरूपाभिनिष्पत्तिः, उत स्वाभाविकस्याविर्भावः ? इति । किं प्राप्तम् ? साध्येन रूपेण सम्बन्ध इति, अभिनिष्पत्ति-वचनात् । अन्यथा तद्-वचनं व्यर्थं स्यात् । मोक्ष-शास्त्रं च पुमर्थावबोधि न भवेत् । यदि स्वाभाविक-रूप-सम्बन्धस् तन्-निष्पत्तिर् उच्यते । स्वाभाविकस्य स्वरूपस्य प्राग् अपि सतः पुमर्थाप्रतीतिः । तस्मात् साध्येन रूपेण सम्बन्धः सेति प्राप्ते—</p>
<p><strong>सम्पद्य् आविर्भावः स्वेन-शब्दात् ॥</strong></p>
<p>ज्ञान-वैराग्य-निषेवितया भक्त्या <em>परं ज्योतिर्</em> <em>उपसम्पन्नस्य</em> जीवस्येह कर्म-बन्ध-विनिर्मुक्त-गुणाष्टक-विशिष्ट-स्वरूपोदय-लक्षणोऽवस्थान-विशेषः स्वरूप्<strong>आविर्भावः</strong> कथ्यते । कुतः ? <strong>स्वेन-शब्दात्</strong> । <strong>स्वेन</strong> इति स्वरूप-विशेषणाद् इत्य् अर्थः । आगन्तुक-रूप-परिग्रहेऽनर्थकं तत् स्यात्, असत्य् अपि तस्मिन् तस्य स्वकीय-रूपत्व-सिद्धेः । न चाभिनिष्पत्ति-वचनं व्यर्थम् । इदम् एकं सुनिष्पन्नम् इत्य्-आदिष्व् आविर्भावेऽपि तच्-छब्द-वीक्षणात् । न च तस्य पूर्वं सतः पुमर्थत्वं न प्रतीतं तादृग्-अवस्थायाः पूर्वम् अनुदयात् । न चात्रोपाय-वैयर्थ्यं तद्-उदयार्थत्वेन सार्थक्यात् । यत् तु स्व-प्रकाश-चिन्-मात्रस्यात्मनः _परं ज्योतिर् उपसम्पन्नस्य _निवृत्त-निखिल-प्रकृत्य्-अध्यास-दुःखतयावस्थितिस् तन्-निष्पत्तिर् इत्य् आहुस् तत्र—रसं ह्य् एवायं लब्ध्वानन्दी भवति इति मुक्तावानन्दातिशय-श्रवणात् ॥१॥</p>
<p><strong>र्प्च्</strong> : २.१०.६, १.३.३३-३४, १०.१४.२६, ५.१२.११</p>
<p><strong>ह्द्स्</strong>: १.३.३३-४, १०.८७.३८।</p>
<blockquote>
<p>—ओ)०(ओ—</p>
</blockquote>
<h3 id="२-मकतधकरणम">२। मुक्ताधिकरणम्</h3>
<p><strong>॥ ४.४.२ ॥</strong></p>
<p>ननु <em>परं ज्योतिर् उपसम्पन्नस्य</em> मुक्तिः कस्माद् अवगम्यते ? तत्राह—</p>
<p><strong>मुक्तः प्रतिज्ञानात् ॥</strong></p>
<p>स्वरूपाभिनिष्पन्नोऽयं मुक्त एव । कुतः ? प्रतिज्ञानात् । पूर्वत्र य आत्मेति प्रकृतस्य जीवस्य एतं त्व् एव ते भूयोऽनुव्याख्यास्यामि [छा।उ। ८.९.३] इत्य्-आदिभिर् जागराद्य्-अवस्था-त्रय-विनिर्मुक्ततया प्रियाप्रिय-हेतु-भूत-कर्म-निर्मित-शरीर-विनिर्मुक्ततया च व्याख्यातुं प्रजापतिना प्रतिज्ञातत्वात् । तस्मात् कर्म-सम्बन्ध-तन्-निर्मित-शरीरादि-विनिर्मुक्त-स्वाभाविक-स्वरूपावस्थितिर् इह स्वरूपाभिनिष्पत्तिः सैव मुक्तिर् इति ॥२॥</p>
<p><strong>र्प्च्</strong> : ११.१३.२७, ११.१३.३२, ११.२८.२०</p>
<p>**ह्द्स्- <strong>१.३.३९</strong> **</p>
<blockquote>
<p><strong>—ओ)०(ओ—</strong></p>
</blockquote>
<h3 id="३-आतमधकरणम">३। आत्माधिकरणम्</h3>
<p><strong>॥ ४.४.३ ॥</strong></p>
<p>परं ज्योतिर् उपसम्पत्त्य्-उत्तरा तन्-निष्पत्तिर् उक्ता । तत्रैव विमर्शान्तरम् । किम् अत्रादित्य-मण्डलम् एव तज्-ज्योतिर् उत परं ब्रह्मेति सन्देहे तन्-मण्डलम् इति प्राप्तम् । तद् विभिद्य ब्रह्म-प्राप्तेः श्रवणात् । अर्चिर्-आदिके पथि यद् आदित्य-लोक-शब्देनोक्तम् । तत्राह—</p>
<p><strong>आत्मा प्रकरणात् ॥</strong></p>
<p>आत्मैव तज्-ज्योतिर् न त्व् आदित्य-मण्डलम् । कुतः ? प्रकरणाद् इति । यद्यपि ज्योतिः-शब्दः साधारणस् तथाप्य् एषः प्रस्तावाद् आत्मनोऽभिधायी । देवो जानाति मे मन इत्य् अत्र युष्मद्-अर्थस्येव देव-शब्दः । इहात्म-शब्दो ज्ञानानन्द-रूपं विभु-वस्तु प्रतिपादयति । अतति प्रकाशते इति । अत्यते गम्यते विमुक्तैर् इति । अतति व्याप्नोति च व्युत्पत्त्या तस्य सिद्धेः । उपनिषच्-छब्दवद् अस्यानेकार्थ-बोधकत्वम् । तच् च वस्तु पुरुषाकारम् इति स्वीकार्यम् । स उत्तमः पुरुष इति विवरणात् । यद् उपसम्पन्नं परं ज्योतिः स तूत्तमः पुरुषो हरिर् इति तद् अर्थः ॥३॥</p>
<p><strong>र्प्च्</strong> : ११.२८.३४-३५, १०.१४.२३, गीता १५.१७</p>
<p>**ह्द्स्- **७.१३.४४, ६.१६.९।</p>
<p>—ओ)०(ओ—</p>
<h3 id="४-अवभगधकरणम">४। अविभागाधिकरणम्</h3>
<p><strong>॥ ४.४.४ ॥</strong></p>
<blockquote>
</blockquote>
<p>अथ तत्रैवेदं विमृश्यते । संव्योम-पुरस्थं परं ज्योतिर्-उपसम्पन्नो मुक्तस् तत् सालोक्येन तिष्ठेद् उत तत्-सायुज्येनेति सन्देहे नृप-पुरं प्रविष्टस्य लोके तथा-स्थिति-दृष्टेस् तत्-सालोक्येनेति प्राप्ते—</p>
<p>**अविभागेन दृष्टत्वात् ॥ **</p>
<p>तद्-उपसम्पन्नः सोऽविभागेन तत्-सायुज्येनैव तिष्ठतीति मन्तव्यम् । कुतः ? दृष्टत्वात् ।</p>
<blockquote>
<p>यथा नद्यः स्यन्दमानाः समुद्रे
अस्तं गच्छति नाम-रूपे विहाय ।
तथा विद्वान् नाम-रूपाद् विमुक्तः
परात्परं पुरुषम् उपैति दिव्यम् ॥</p>
</blockquote>
<p>इति मुण्डके [३.२.८] तथैव स्थिति-श्रवणात् । सायुज्यं किल सहयोग एव । य एवं विद्वान् उदगयने प्रमीयते देवानाम् एव महिमानं गत्वाद् इत्य् अस्य सायुज्यं गच्छति इत्य्-आदि तैत्तिरीयकात् । सालोक्यादिकं तु तस्यैव प्रकारः, न चैवं विरहेऽव्याप्तिः । तत्राप्य् अन्तः-स्फूर्त्या महिम-संयोगेन च तत्-सत्त्वात् । न च दृष्टान्तेन स्वरूपाभेदः शक्यः । नीरे नीरान्तरस्यैकीभाव-व्यवहारेऽप्य् अन्तर्-भेदस्य सत्त्वात् इतरथा वृद्ध्य्-आद्य्-अनापत्तिः ॥४॥</p>
<p><strong>र्प्च्</strong> : ११.२९.३४, ११.१९.२, ६.१६.६३, ७.१३.५७, ६.१६.९-१०, २.२.३१, ३.२९.१३, क।उ। २.१.१५, मु।उ। ३.२.८, स्कन्द-पुराण (<em>उदके तूदकं सिक्तं मिशम् एव यथा भवेत् । न चैतद् एव भवति यतो वृद्धिः प्रदृश्यते ॥ एवम् एव हि जीवोऽपि तादात्म्यं परमात्मना । प्राप्नोति नासौ भवति स्वातन्त्र्यादि-विशेषणात् ॥</em>)</p>
<p>**ह्द्स्- **१०.८७.३१</p>
<blockquote>
<p>—ओ)०(ओ—</p>
</blockquote>
<p><strong>५। ब्राह्माधिकरणम्<br>
॥ ४.४.५ ॥</strong></p>
<p>अथ मुक्तस्य भोगान् निरूपयिष्यता तद्-धेतु-भूतः सत्य-सङ्कल्पत्वादि-गुण-गणो दिव्य-विग्रहश् च निरूपणीयः । तत्रादौ गुणा निरूप्यन्ते । तथा हि—परं ज्योतिर् उपसम्पन्नः केनचित् गुण-गणेन विशिष्ट आविर्भवति उत चिन्मात्र एव सन् किं वोभयाविरोधात् उभय-विध-स्वरूपः सन्न् इति विषये जैमिनेर् मतं तावद् आह—</p>
<p><strong>ब्राह्मेण जैमिनिर् उपन्यासादिभ्यः ॥</strong></p>
<p>ब्राह्मेण ब्रह्मणा निर्वृत्तेन अपहतपाप्मत्वादिना सत्य-सङ्कल्पत्वान्तेन गुण-गणेन विशिष्टः सन्न् आविर्भवति । कुतः ? उपेति । प्रजापति-वाक्ये तस्य गुण-गणस्य जीवेऽप्य् उपन्यासात् । आदि-शब्दात् तद्-गुण-प्रयुक्ता मुक्त-व्यवहारा जक्षण-क्रीडनादयः । तेभ्यस् तेन विशिष्टं मुक्त-स्वरूपम् एवाविर्भवतीति जैमिनिर् मन्यते । स्मृतिश् चैवम् आह—यथा न ह्रीयते ज्योत्स्ना इत्य् आदिना ॥५॥</p>
<p><strong>र्प्च्</strong> : ११.१४.१३</p>
<p>**ह्द्स्- **४.१२.२३, ४.७.३१, ५.३.११</p>
<p><strong>॥ ४.४.६ ॥<br>
चिति तन्-मात्रेण तद्-आत्मकत्वाद् इत्य् औडुलोमिः ॥</strong></p>
<p>ब्रह्म-ज्ञानादि-प्लुष्टाविद्यो मुक्तश् चिद्-रूपे ब्रह्मण्य् उपसम्पन्नश् चिन्-मात्रेण आविर्भवति। कुतः ? तद् इति । बृहद्-आरण्यके द्वितीयस्मिन् मैत्रेय्य्-उपाख्याने— स यथा सैन्धव-घनोऽनन्तरोऽबाह्यः कृत्स्नो रस-घन एवं वा अरेऽयम् आत्मानन्तरोऽबाह्यः कृत्स्नः प्रज्ञान-घनः [बृ।आ।उ ४.५.१३] इति चैतन्य-मात्रत्वेनावधारणात् । अत एव निर्गुण-चैतन्यं जीव-स्वरूपम् इत्य् अवबुध्यते । अपहत-पाप्मादयः शब्दास् त्व् अविद्यात्मकेभ्यो विकार-सुखादिभ्यो धर्मेभ्यस् तस्य व्यावृत्तिं बोधयन्तः कथञ्चित् तत्रैव नेया इत्य् औडुलोमिर् मन्यते ॥६॥</p>
<p><strong>र्प्च्</strong> : ४.२८.६२, ११.२२.११, ३.३२.२३, ३.३२.२८, ३.३२.२६</p>
<p>**ह्द्स्- **७.२.२२-२४, ७.२.४६-४७</p>
<p><strong>॥ ४.४.७ ॥</strong></p>
<p>अथ स्व-मतम् आह—</p>
<p><strong>एवम् अप्य् उपन्यासात् पूर्व-भावाद् अविरोधं बादरायणः ॥</strong></p>
<p>एवम् अपि चिन्-मात्र-स्वरूपत्व-निरूपणे सत्य् अपि तस्मिंस् तस्य गुणाष्टकस्याविरोधं भगवान् बादरायणो मन्यते । कुतः ? उपन्यासादेः । प्रजापति-वाक्यं तद्-उपन्यासात् प्रमानात् तस्य पूर्वस्य जैमिन्य्-उक्तस्यापि तत्र सत्त्वात् । श्रुतित्वाविशेषेणोभयोर् वाक्ययोः सम-प्रामाण्याद् उभय-विध-रूपत्वं मुक्तस्येति सिद्धान्तः । अत्र प्रज्ञान-घन एवेति श्रुतेर् निर्गुण-चिन्-मात्रं जीव-स्वरूपम् इत्य् अर्थो बादरायणस्याभिमतः । एवम् अप्य् अविरोधम् इत्य् उक्तेः । न चैवम् अवधारण-बाधः । सर्वाञ्चेन जड-व्यावृत्त-स्वप्रकाशोऽयम् आत्मेति तस्माद् वाक्याद् एव सुव्यक्तेः । न चेदृशेऽपि जीवे वाक्यान्तरावगतस्य तस्य गाष्टकस्य सम्बन्धो विरुध्यते । यथा कार्त्स्न्येन रस-घनेऽपि सैन्धव-घने दृग्-आदि-ग्राह्या रूप-काठिन्यादयो न विरुध्येरन्न् इति । तस्माद् अपहत-पाप्मत्वादिना गुणाष्टकेन वक्ष्यमाणो ज्ञान-स्वरूपो जीव आविर्भवतीति ॥७॥</p>
<p><strong>र्प्च्</strong> : ११.१५.३१, ११.२०.३२-३४, ५.१२.१३</p>
<p>**ह्द्स्- **५.१२.१</p>
<blockquote>
<p>—ओ)०(ओ—</p>
</blockquote>
<h3 id="६-सङकलपधकरणम">६। सङ्कल्पाधिकरणम्</h3>
<p><strong>॥ ४.४.८ ॥</strong></p>
<p>अथ मुक्तस्य सत्य-सङ्कल्पत्वं निरूपयति । छान्दोग्ये स तत्र पर्येति जक्षन् क्रीडन् रममाणः स्त्रीभिर् वा यानैर् वा ज्ञातिभिर् वा [छा।उ। ८.५.१३] इति श्रूयते । तत्र संशयः—मुक्तस्य ज्ञात्य्-आदि-प्राप्तिः प्रयत्नान्तराद् उत सङ्कल्प-मात्राद् इति । लोके राजादीनां सत्य-सङ्कल्पतयोक्तानाम् अपि कार्य-सङ्कल्पे प्रयन्तान्तर-सापेक्षत्व-दर्शनात् तत्-सहिताद् एव सङ्कल्पात् तत्-प्राप्तिर् इति प्राप्ते—</p>
<p><strong>सङ्कल्पाद् एव तच् छ्रुतेः ॥</strong></p>
<p>सङ्कल्प-मात्राद् एवास्य तत्-प्राप्तिः । कुतः ? तच्-छ्रुतेः । स यदि पितृ-लोक-कामो भवति सङ्कल्पाद् एवास्य पितरः समुत्तिष्ठन्ति । तेन पितृ-लोकेन सम्पन्नो महीयते [छा।उ। ८.२.१] इति पूर्वत्र तन्-मात्राद् एव तत्-प्राप्ति-श्रवणात् । इतरथावधारणस्य बाधः । प्रज्ञान-घन एवेत्य् अत्र धर्मावेदकात् वाक्यान्तरात् तस्य वय्वस्थापनम् । न च तद्वत् सापेक्षत्वावेदकं वाक्यान्तरं पश्यामः । एषा स्व-सुखैश्वर्य-प्रधाना मुक्तिः सेवा-रसास्वाद-लुब्धैर् नापेक्ष्येति तद् धेयत्व-वचनान्य् उपपद्येरन्न् इति ॥८॥</p>
<p><strong>र्प्च्</strong> : गीता ६.२२</p>
<p>**ह्द्स्- **२.२.२२, ३.२५.३७, ३.२३.४२, ३.२३.४६</p>
<blockquote>
<p>—ओ)०(ओ—</p>
</blockquote>
<h3 id="७-अननयधपतय-अधकरणम">७। अनन्याधिपत्य्-अधिकरणम्</h3>
<p><strong>॥ ४.४.९ ॥</strong></p>
<p>अथ सत्य-सङ्कल्पस्य मुक्तस्य पुरुषोत्तमैकाश्रयत्वं दर्शयति । मुक्तः पुरुषोत्तमाद् अन्येन नियम्यो न वेति सन्देहे तद् अन्येन नियम्यः स्यात् पर-सद्म-गतत्वात् राज-सद्म-गतवद् इति प्राप्ते—</p>
<p><strong>अत एव चानन्याधिपतिः ॥</strong></p>
<p>अतः पुरुषोत्तमानुग्रहाविर्भावात् सत्य-सङ्कल्पत्वाद् एव हेतोर् मुक्तोऽनन्याधिपतिश् च भवति । नास्त्य् अन्यः पुरुषोत्तमाद् अधिपतिर् यस्य सः । तद् एकाश्रयः सन् दीव्यतीति । इतरथा संसार-विशेषापत्तिः स्यात् । अस्य सत्य-सङ्कल्पत्वं स्वात्म-भूतम् अपि पुरुषोत्तमोपासनाद् आव्रिभूतम् अतोऽसौ तम् एवानन्तानन्दं स्वाश्रित-वत्सलम् अनुकम्पयन् प्रमोदते । स च मुक्तम् आनन्दयतीति विवक्ष्यति दर्शयतश् चैवम् इत्य् आदिना । तद्-अंशो जीवस् तस्य कर्तृत्व-भोक्तृत्वे तस्माद् एवेति प्राक् प्रदर्शितम् । अतः सत्य-सङ्कल्पाद् एव मुक्तोऽनन्याधिपतिर् नास्त्य् अन्योऽधिपतिर् अस्येति विधि-निषेध-योग्यो भवति । तद्-योग्यत्वे तु सत्य-सङ्कल्पत्वं विहन्येतेत्य् एके ॥९॥</p>
<p><strong>र्प्च्</strong> : ७.१०.६</p>
<p>**ह्द्स्- **११.५.४१-४२</p>
<p><strong>॥ ४.४.१० ॥</strong></p>
<p>अथ मुक्तस्य दिव्य-विग्रह-योगं दर्शयति । तत्रैव संशयः—परं ज्योतिर् उपसम्पन्नस्य मुक्तस्य विग्रहादिकम् अस्त्य् उत नास्ति, आहो स्वित् यथेच्छम् अस्ति च नास्ति चेति । तत्र तावत् बादरि-मतम् आह—</p>
<blockquote>
</blockquote>
<p><strong>अभावे बदरिर् आह ह्य् एवम् ॥</strong></p>
<p>मुक्तस्य विग्रहाद्य्-अभाव् बादरिर् मन्यते । विग्रहादिकं खलु अदृष्ट-सृष्टम् । तदानीम् अदृष्टाभावात् तन् न सम्भवेत् । कुतः ? आह ह्य् एवम् । हि यस्माच् छान्दोग्य-श्रुतिर् एवम् आह—न वै स-शरीरस्य सतः प्रियाप्रिययोर् अपहतिर् अस्त्य् अशरीरं वाव सन्तं न प्रियाप्रिये स्पृशतः [छा।उ। ८.१२.१] इति विग्रहादि-योगे दुःखस्यापरिहार्यत्वम् उक्त्वा, अस्माच् छरीरात् समुत्थाय [छा।उ। ८.१२.३] इत्य्-आदिना तस्य तत्राविग्रहत्वम् उच्यते । देहेन्द्रियासु-हीनानां वैकुण्ठ-पुर-वासिनाम् [भा।पु। ७.१.३४] इति स्मृतेश् च ॥१०॥</p>
<p><strong>र्प्च्</strong> : २.२.३१</p>
<p>**ह्द्स्- **७.१.३४</p>
<p><strong>॥ ४.४.११ ॥<br>
भावं जैमिनिर् विकल्पामननात् ॥</strong></p>
<p>मुक्तस्य विग्रहादि-भावं जैमिनिर् मन्यते । कुतः ? <strong>विकल्प</strong>- इति । स एकधा भवति, त्रिधा भवति, पञ्चधा सप्तधा नवधा चैव, पुनश् चैकादशः स्मृतः, शतं च दश चैकश् च सहस्राणि च विंशतिः [छा।उ। ७.२६.२] इति भूम-विद्यायां तस्य विविध-कल्प-श्रवणात् । न हि विविध-विग्रहताम् अन्तरा बहुत्वम् अणु-परिमाणस्य तस्याञ्जसम् अवकल्प्येत । न चैतद् अवास्तवम् इति शक्यं शङ्कितुं, मोक्ष-प्रकरणस्थत्वात् । एवं सत्यं शरीरम् इति त्व् अदृष्ट-विग्रहाद्य्-अभाव-परम्, वक्ष्यमाण-स्मृतेश् च ॥११॥</p>
<p><strong>र्प्च्</strong> : ९.६.५२</p>
<p>**ह्द्स्- **३.१५.१४-१५</p>
<p><strong>॥ ४.४.१२ ॥</strong></p>
<p>अथ स्व-मतम् आह—</p>
<p>**द्वादशाहवद् उभय-विधं बादरायणोऽतः ॥ **</p>
<p>अतः सत्य-सङ्कल्पत्वाद् एव हेतोर् उभय-विधं मुक्तं भगवान् बादरायणो मन्यते उभय-विध-वाक्य-दर्शनात् । तम् अविग्रहं स-विग्रहं च स्वीकरोतीत्य् अर्थः । द्वादशाहवत् । तथा द्वादशाहस्य यजमानेच्छयानेक-यजमानकत्वे सत्रत्वम् एक-यजमानकत्वेऽहीनत्वं च न विरुध्यते । तथा स्वेच्छयाविग्रहत्वं स-विग्रहत्वं च मुक्तस्येत्य् अर्थः ।</p>
<p>इदम् अत्र तत्त्वम्—मुक्ताः खलु ब्रह्म-विद्यया सञ्छिन्न-पिधानाः सत्य-सङ्कल्पाश् च भवन्ति । तेषु ये विग्रहादि-लिप्सवस् ते सङ्कल्पाद् एव तद्वन्तः स्युः । स एकधेत्य् आदि श्रुतेः । ये तु न तादृशास् ते किल न तद्वन्तः । अशरीरं वावेत्य् आदि श्रुतेः । ये ब्राह्मण-वपुषा नित्यं ब्रह्मानुवृत्तिम् इच्छन्ति, तेषां तु तच्-चिच्-छक्ति-मयं तद् आविर्भवतीति किल् नित्यं तद्वन्तस् तद् अनुवर्तन्त इति मन्तव्यम् । बृहद्-आरण्यके— यत्र त्व् अस्य सर्वम् आत्मैवाभूत् । तत् केन कं पश्येत् [बृ।आ।उ ४.५.१५] इत्य्-आदि-श्रवणात् । स वा एष ब्रह्म-निष्ठ इदं शरीरं मर्त्यम् अतिसृज्य ब्रह्माभिसम्पद्य ब्रह्मणा पश्यति ब्रह्मणा श्र्णोति ब्रह्मणैवेदं सर्वम् अनुभवति इति मध्यन्दिनायन-श्रुतेश् च । वसन्ति यत्र पुरुषाः सर्वे वैकुण्ठ-मूर्तयः [भा।पु। ३.१५.१४] इति स्मृतेश् च । आसाधन-समयाद् एव सङ्कल्पो बोध्यः । यथा-क्रतु-श्रुतेः—गच्छामि विष्णु-पादाभ्यां विष्णु-दृष्ट्यानुदर्शनम् इत्य् आदौ पूर्व-स्मरणात् । मुक्तस्यैतद् भविष्यति इत्य् एवं स्मृतेश् च ॥१२॥</p>
<p><strong>र्प्च्</strong> : ३.१५.१४, २.९.११-१२, ७.१.३४</p>
<p>**ह्द्स्- **३.१५.१२-१६</p>
<p><strong>॥ ४.४.१३ ॥</strong></p>
<p>भोग-हेतवो धर्मा दिव्य-देह-योगाश् च निरूपिताः । भोगश् च सोऽश्नुते सर्वान् कामान् [तै।उ। २.१.१] इत्य्-आदि-श्रुति-सिद्धः । स चोभयथापि स्याद् इति वक्तुं प्रारम्भः । तत्रैवं संशयः—मुक्तस्य भोगः सम्भवेन् न वेति । देहेन्द्रियादि-विरहात् न सम्भवेत् यद्य् अयं योगी मन्तव्यस् तदाप्य् आनन्द-पूर्णस्य तस्य तत्-तृष्णानुदयात्, न स युक्त इति प्राप्ते—</p>
<p><strong>तन्व्-अभावे सन्ध्यवद्-उपपत्तेः ॥</strong></p>
<p>न च विग्रह-भावे भोगासम्भवः । तत्र सन्ध्यवत् तस्योपपत्तेः । सन्ध्यं स्वप्नः । तत्र यथा तनुं विनापि भोग एवम् अपि स उच्यते ॥१३॥</p>
<p><strong>र्प्च्</strong> : ७.१०.११, ११.२२.५६ (= ११.२८.१३)</p>
<p>**ह्द्स्- **३.२५.३४</p>
<p><strong>॥ ४.४.१४ ॥</strong></p>
<p>स-विग्रहत्वे तु पुष्कल-भोग इत्य् आह—</p>
<p><strong>भावे जाग्रद्वत् ॥</strong></p>
<p>भावे विग्रह-सत्त्वे जाग्रद्वद् भोगः । पूर्व-पक्षस् तु भोक्तव्यस्य रसादेर् भगवत्-प्रसादत्वेन स्पृहणीयत्वाद् एव न युक्तः । तृप्तस्यापि हरेर् भक्तेच्छया भोगेच्छादयः । मुक्तस्य तु तत्-प्रसादे भोग्ये भक्त्यैव स्पृहादय इति बोध्यम् ॥१४॥</p>
<p><strong>र्प्च्</strong> : ७.१०.४९, १०.९.१३-१४</p>
<p>**ह्द्स्- **३.२५.३५-३६</p>
<blockquote>
<p>—ओ)०(ओ—</p>
</blockquote>
<p><strong>९। प्रदीपाधिकरणम्<br>
॥ ४.४.१५ ॥</strong></p>
<p>अथ मुक्तस्य सार्वज्ञ्यं प्रकाशयति—न पश्यो मृत्युं पश्यति न रोगं नोत दुःखितां सर्वं ह पश्यः पश्यति सर्वम् आप्नोति सर्वशः [छा।उ। ७.२६.२] इति छान्दोग्ये सर्व-वस्तु-विषयकं ज्ञानं मुक्तस्योक्तम् । तद् युज्यते न वेति संशये प्राज्ञेनात्मनेत्य्-आदि-श्रवणान् न युक्तम् इति प्राप्तौ—</p>
<p><strong>प्रदीपवद् आवेशस् तथा हि दर्शयति ।</strong></p>
<blockquote>
</blockquote>
<p>प्रदीपस्य यथा प्रभयानेक-देशावेशस् तद्वत् प्रसृतया प्रज्ञयानेकार्थावेशो मुक्तस्य भवति । तथा हि श्वेताश्वतरोक्ता श्रुतिर् दर्शयति—प्रज्ञा च तस्मात् प्रसृता पुराणी [श्वे।उ। ४.१८] इति । तस्माद् ईशान् निमित्तात् जीवस्य पुराणी प्रज्ञा प्रसृता भवतीत्य् अर्थः ॥१५॥</p>
<p><strong>र्प्च्</strong> : १०.१६.४६</p>
<p>**ह्द्स्- **३.२५.३७, १.१.१ (<em>तेने ब्रह्म हृदा…</em>), १०.८७.२४</p>
<p><strong>॥ ४.४.१६ ॥</strong></p>
<p>ननु मुक्तौ सार्वज्ञ्यं न युक्तम् । प्राज्ञेनात्मनेति श्रुत्या तत्र विशेष-ज्ञान-प्रतिषेधाद् इति चेत्, तत्राह—</p>
<p><strong>स्वाप्यय-सम्पत्योर् अन्यतरापेक्ष्यम् आविष्कृतं हि ।</strong></p>
<p>नैतद् वाक्यं मुक्तस्य विशेष-ज्ञानं वारयितुम् अलम् । यत् स्वाप्यय-सम्पत्त्योर् अन्यतरापेक्ष्यं तत् । स्वाप्ययः सुषुप्तिः सम्पत्तिस् तूत्क्रान्तिः । छान्दोग्ये—स्वम् अपीतो भवति तस्माद् एनं स्वपितीत्य् आचक्षते [छा।उ। ६.८.१], वाङ् मनसि सम्पद्यते [छा।उ। ६.१५.१] इति च श्रवणात् । हि यतः । श्रुत्यैव स्वापोत्क्रमयोर् जीवस्य निःसङ्गत्वम् आविष्कृतं मुक्तौ सार्वज्ञ्यं च । तत्रैव नाह खल्व् अयम् एवं स प्रत्यात्मानं जानात्य् अयम् अहम् समीति नो एवम् आनि भूतानि विनाशम् इवापीतो भवति । नाहम् अत्र भोग्यं पश्यामि इति स्वापे निःसञ्ज्ञत्वम् उक्त्वा तत्रैव वाक्ये मुक्तम् अधिकृत्य, स वा एष एतेन दैवेन चक्षुषा मनसैतान् कामान् पश्यन् रमते य एते ब्रह्म-लोके [छा।उ। ८.१२.५] इति तस्य सार्वज्ञ्यम् उक्तम् । उत्क्रमे निःसञ्ज्ञत्वन्त्येभ्यो भूतेभ्यः समुत्थाय तान्य् एवानुविनश्यति इत्य् अभिहितम् । विनश्यति न पश्यतीत्य् अर्थः । तथा च मुक्तः सर्वज्ञो भवतीति ॥१६॥</p>
<p><strong>र्प्च्</strong> : ३.२९.१३, ११.२०.३४, ११.२५.३५-३६, ११.२९.६, १.७.११, ८.३.१८</p>
<p>**ह्द्स्- **२.२.३१, ११.२८.३१</p>
<blockquote>
<p>—ओ)०(ओ—</p>
</blockquote>
<p><strong>१०। जगद्-व्यापार-वर्जाधिकरणम्<br>
॥ ४.४.१७ ॥</strong></p>
<p>अथ य इहात्मानम् अनुविद्य व्रजन्त्य् एतांश् च सत्य-कामांस् तेषां सर्वेषु लोकेषु काम-चारो भवति [छा।उ। ८.१.६] स यदि पितृ-लोक-कामो भवति [छा।उ। ८.२.१] इत्य्-आदि-श्रुतं तत्रैव । इह भवति संशयः । मुक्तो जगत्-कर्ता स्यान् न वेति । परम-साम्याप्तेः सत्य-सङ्कल्पनायाश् चोक्तेः स्याद् इति प्राप्ते—</p>
<p><strong>जगद्-व्यापार-वर्जं प्रकरणाद् असन्निहितत्वात् ॥</strong></p>
<p>स यदीत्य् आद्य्-अवगतो मुक्त-सर्गो यतो वा इमानि इत्य् आद्य्-अवगतं निखिल-चिद्-अचित्-सृष्टि-स्थिति-नियमन-रूपं ब्रह्मैकान्तं जगद्-व्यापारं विहाय बोध्यम् । कुतः ? प्रेति । यतो वा इत्य् आदेः ब्रह्मैव प्रकृत्य पाठात् । न चानुकर्षणाकर्षणाभ्यां मुक्तस्य तत्-प्राप्तिर् इत्य् आह असन्न् इति । मुक्तस्य तत्-सानिध्याभावान् न ताभ्यां सेत्य् अर्थः । इतरथा जन्माद्य् अस्य यतः [वे।सू। १.१.१] इति ब्रह्मत्व-लक्षणं न ब्रूयात् । अनेकेश्वरता चानिष्टापद्येत तस्मान् न मुक्तो जगद्-व्यापारीति ॥१७॥</p>
<blockquote>
</blockquote>
<p><strong>र्प्च्</strong> : ११.१५.१५, २.५.११, २.६.३१, २.६.१५</p>
<p>**ह्द्स्- **१.१.१</p>
<p><strong>॥ ४.४.१८ ॥</strong></p>
<p>ननु सर्वेऽस्मै देवा बलिम् आवहन्ति [तै।उ। १.५.३] इत्य्-आदि तैत्तिरीयके, स स्वराड् भवति तस्य सर्वेषु लोकेषु काम-चारो भवति [छा।उ। ७.२५.२] इति छान्दोग्ये च सर्व-देवाराध्यत्वाद् ऐश्वर्यस्योपदेशात् मुक्तस् तादृशः स्याद् इति चेत् तत्राह—</p>
<p><strong>प्रत्यक्षोपदेशाद् इति चेन्, न, अधिकारिक-मण्डलस्योक्तेः ॥</strong></p>
<p>प्रत्यक्षेण श्रुत्यैव मुक्तस्य जगद्-व्यापारोक्तेस् तस्य तद्-वर्जनं न युक्तम् इति चेन् न । कुतः ? आधिकारिकेति । चतुर्मुखादयो ह्य् आधिकारिकास् तेषां मण्डलानि लोकास् तत्-स्था भोगाः परेशानुगृहीतस्य मुक्तस्य भवन्तीति तथोच्यते । यथा कुमार-नारदादेस् तेष्व् अप्रतिहता गतिस् तत्-स्वामि-सत्-कारश् च स्मर्यते । तथा च तद्-विभूति-भूतान् कार्यान्तर-गतान् भोगान् मुक्तस् तद्-अनुग्रहाद् भजतीति तत्र तत्राभिधानात् न तद्-व्यापारी सः ॥१८॥</p>
<p><strong>र्प्च्</strong> : ११.२.२३</p>
<p>**ह्द्स्- **१०.८७.२८</p>
<p><strong>॥ ४.४.१९ ॥</strong></p>
<p>ननु मुक्तश् चेत् कार्यान्तर-गतान् भोगान् भुङ्क्ते तर्हि संसारितो न विशेषस् तेषां विनाशित्वाद् इति चेत्, तत्राह—</p>
<p><strong>विकार-वर्ति च तथा हि स्थितिम् आह ॥</strong></p>
<p>विकारे प्रपञ्चे जन्मादि-षट्के वा न वर्तते इति विकारावर्ति निरवद्यं ब्रह्म-स्वरूपं तद्-गुण-भूतं तद्-धामादिकं च । तत्-तद्-विषयया विद्यया तत्-तद्-आवृत्ति-परिक्षयान् मुक्तस् तद् अनुभवंस् तिष्ठतीति न किञ्चिद् ऊनम् । हि यतः कठ-श्रुतिर् मुक्तस्य तथा स्थितिम् आह—</p>
<blockquote>
<p>पुरम् एकादश द्वारम् अजस्यावक्र-चेतसः ।
अनुष्ठाय न शोचति विमुक्तश् च विमुच्यते ॥ [क।उ। २.२.१] इति ।</p>
</blockquote>
<p>स्वरूपावरिकया वृत्त्या विमुक्तो विद्वान् गुणावरिकया तया विमुच्यते इत्य् अर्थः । तथा च द्विविधावृत्ति-विमुक्तस् तत् साक्षात्कृत्य तिष्ठतीत्य् अक्षय-पुमर्थ-भाक् स इति । इयम् आवृत्तिर् मेघ-मालेव जीव-दृष्टि-गतैव बोध्या, न तु ब्रह्म-गता ।</p>
<blockquote>
<p>विलज्जमानया यस्य स्थातुम् ईक्षा-पथेऽमुया ।
विमोहिता विकत्थन्ते ममाहम् इति दुर्धियः ॥ [भा।पु। २.५.१३] इति स्मरणात् ।</p>
</blockquote>
<p>न हि मेघ-मालया रविर् इवाव्रियते ॥१९॥</p>
<p><strong>र्प्च्</strong> : २.५.१३, ११.२.३३, ११.२.३५, ३.१५.१४-१६</p>
<p>**ह्द्स्- **२.५.११-१३</p>
<blockquote>
<p>—ओ)०(ओ—</p>
</blockquote>
<p><strong>॥ ४.४.२० ॥</strong></p>
<p>ननु सत्य-सङ्कल्पादि-गुणक-चिदानन्द-स्वरूप-जीव-साक्षात्कारस्य पुमर्थत्वाद् अलं ब्रह्म-साक्षात्कार-प्रयासेनेति चेत्, तत्राह—</p>
<p><strong>दर्शयतश् चैवं प्रत्यक्षानुमाने ॥</strong></p>
<p>यद्यपि मुक्तो जीवस् तादृशस् तथाप्य् आत्मनासौ नानन्तानन्द-शाली भवति, तस्याणुत्वात् । किन्तु ब्रह्मणैव तस्यापरिमितानन्दत्वाद् इति श्रुति-स्मृती दर्शयतः । रसं ह्य् एवायं लब्ध्वानन्दी भवति [तै।उ। २.६.१] इति श्रुतिः । भूम्नि मत्व्-अर्थीयः ।</p>
<blockquote>
<p>ब्रह्मणो हि प्रतिष्ठाहम् अमृतस्याव्ययस्य च ।
शाश्वतस्य च धर्मस्य सुखस्यैकान्तिकस्य च ॥ [गीता १४.२७] इति स्मृतिश् च ।</p>
</blockquote>
<p>अल्प-धनो हि महा-धनम् आश्रित्य सम्पन्नो भवतीति युक्तिश् च शब्दात् ॥२०॥</p>
<p><strong>र्प्च्</strong> : २.९.३२, ११.२९.५, १०.८०.११, १०.४८.२६, ८.१२.६, ११.१४.१६, ९.१९.१५, ११.१४.१३, ११.१४.१७</p>
<p>**ह्द्स्- **१.१.३, १०.२.३२</p>
<blockquote>
<p>—ओ)०(ओ—</p>
</blockquote>
<p><strong>॥ ४.४.२१ ॥</strong></p>
<p>ननु निरञ्जनः परमं साम्यम् उपैति [मु।उ। ३.१.३] इति श्रवणाद् आत्मनैव मुक्तस् तादृशः स्यात् । ततः किम् ईश्वरेण ? अणुत्वं तु तस्य बुद्धि-गतं क्वचिद् उपचरितम् इति चेत्, तत्राह—</p>
<p><strong>भोग-मात्र-साम्य-लिङ्गाच् च ॥</strong></p>
<p>च-शब्दोऽवधारणे । मण्डूक-प्लुत्या पूर्वतो नेत्य् अनुवर्तते । सोऽश्नुते सर्वान् कामान् सह ब्रह्मणा विपश्चिता [तै।उ। २.१] इति मुक्तस्य भोग-मात्रे भगवत्-साम्य-वचनात्, लिङ्गाद् एव स्वरूप-साम्यं वाक्यार्थो न भवतीत्य् अर्थः । चोद्यन्तु प्राक् परिहृतम् । अनेन स्वरूप-निर्णयान्त्य-सूत्रेण जीव-ब्रह्मणोर् भोग-मात्रेणैव साम्यं ब्रुवन् शास्त्र-कृत्तयोः स्वरूप-सामर्थ्य-कृतं वैलक्षण्यं वास्तवम् इत्य् उपादिशत् ॥२१॥</p>
<p><strong>र्प्च्</strong> : ६.९.४२</p>
<p>**ह्द्स्- **८.१२.१०-११, ३.२५.३</p>
<blockquote>
<p>—ओ)०(ओ—</p>
</blockquote>
<h3 id="११-अनवततय-अधकरणम">११। अनावृत्त्य्-अधिकरणम्</h3>
<p><strong>॥ ४.४.२२ ॥</strong></p>
<p>अथ मुक्तस्य सार्वदिकं भगवत्-सण्निध्यं वक्तुम् आरम्भः । अत्र भगवल्-लोक-प्राप्ति-वाक्यानि विषयः । तत्रैवं संशयः—तत्-प्राप्ति-लक्षणा मुक्तिः क्षय्या स्याद् अक्षय्या वेति । लोकत्वाविशेषात् स्वर्गाद् इव तस्मात् पात-सम्भवात् क्षय्या स्याद् इति प्राप्ते—</p>
<p><strong>अनावृत्तिः शब्दात् अनावृत्तिः शब्दात् ॥</strong></p>
<p>भगवद्-उपासनया तद्-अवगति-पूर्वया तल्-लोकं गतस्य न तस्माद् आवृत्तिर् भवति । कुतः ? शब्दात् । एतेन प्रतिपद्यमाना इमं मानवम् आवतं नावर्तन्ते, स खल्व् एवं वर्तयन् यावद् आयुषं ब्रह्म-लोकम् अभिसम्पद्यते, न च पुनर् आवर्तते इति श्रुतेः ।</p>
<blockquote>
<p>माम् उपेत्य पुनर्-जन्म दुःखालयम् अशाश्वतम् ।
नाप्नुवन्ति महात्मानः संसिद्धिं परमां गताः ॥
आ ब्रह्म-भुवनाल् लोकाः पुनर्-आवर्तिनोऽर्जुन ।
माम् उपेत्य तु कौन्तेय पुनर्-जन्म न विद्यते ॥ [गीता ८.१५-१६] इति स्मृतेश् च ।</p>
</blockquote>
<p>न च सर्वेश्वरः श्री-हरिः स्वाधीनम् उक्तं स्व-लोकात् कदाचित् पातयितुम् इच्छेत् मुक्तो वा कदाचित् तं जिहासेद् इति शक्यं शङ्कितुम् । प्रियो हि ज्ञानिनोऽत्यर्थम् अहं स च मम प्रियः [गीता ७.१७], साधवो हृदयं मह्यं साधूनां हृदयं त्व् अहम् [भा।पु। ९.४.६४] इत्य् आदिषु द्वयोर् मिथः स्नेहातिशयाभिधानात् ।</p>
<blockquote>
<p>ये दारागार-पुत्राप्तान् प्राणान् वित्तम् इमं परम् ।
हित्वा मां शरणं याताः कथं तांस् त्यक्तुम् उत्सहे ॥ [भा।पु। ९.४.६५]
धौतात्मा पुरुषः कृष्ण-पाद-मूलं न मुञ्चति ।
मुक्त-सर्व-परिक्लेशः पान्थः स्व-शरणं यथा ॥ [भा।पु। २.८.६]</p>
</blockquote>
<p>इत्य् आदिषु भजद्-अत्याग-सङ्कल्प-भजनीयैक-संरति-स्मरणात् निर्दोषाच् च । एतद् उक्तं भवति । सत्य-वाक् सत्य-सङ्कल्पः स्वाश्रित-वात्सल्य-वारिधिः सर्वेश्वरः स्व-भक्तानां स्व-निमित्त-परित्यक्त-सर्व-विषयाणां स्व-वैमुख्य-करीम् अविद्यां निर्धूय तान् अतिप्रियान् निजांशान् स्वान्तिकम् उपानीय कदाचिद् अपि न जिहासति । जीवश् च सुखैकान्वेषी सुखाभासाय तुच्छेषु तेष्व् अनुरज्यन् व्यतीतासङ्खेयजनुर् भाग्य-विशेषोपलब्धान् सद्-गुरु-प्रसादात् विदित-निजांशि-स्वरूपस् तद्-इतर-निस्पृहस् तद्-अनुवृत्ति-परिशुद्धस् ते तम् अनन्तानन्द-चित्-स्वरूपं प्रसाभिमुखं सुहृत्तमं निज-स्वामिनं प्राप्य कदाचिद् अपि तद्-विच्युतिं नेच्छतीति शास्त्राद् एवाधिगतम् अतः शास्त्रैक-शरणैस् तथैव तत्-तद्-आस्थेयम् इति । सूत्रभ्यासः शास्त्र-समाप्ति-द्योतनार्थः ॥२२॥</p>
<p><strong>र्प्च्</strong> : ३.२७.२८-२९, १०.८४.३२, १०.८८.२६, ३.२५.३५*</p>
<p>**ह्द्स्- **२.८.६, ९.४.६४-६५</p>
<blockquote>
<p>—ओ)०(ओ—</p>
</blockquote>
<p>समुद्धृत्य यो दुःख-पङ्कात् समुक्तान्</p>
<p>नयत्य् अच्युतश् चित्-सुखे धाम्नि नित्ये ।</p>
<p>प्रियान् गाढ-रागात् तिलार्धं विमोक्तुं</p>
<p>न चेच्छत्व् असाव् एव सुज्ञैर् निषेव्यः ॥</p>
<p>श्रीमद्-गोविन्द-पदारविन्द-मकरन्द-लुब्ध-चेतोभिः ।</p>
<p>गोविन्द-भाष्यम् एतत् पाठ्यं शपथोऽर्पितोऽन्येभ्यः ॥</p>
<p>विद्या-रूपं भूषणं मे प्रदाय ख्यातिं</p>
<p>निन्ये तेन यो माम् उदारः ।</p>
<p>श्री-गोविन्दः स्वप्न-निर्दिष्ट-भाष्यो</p>
<p>राधा-बन्धुर् बन्धुराङ्गः स जीयात् ॥</p>
<p>इति श्रीमद्-गोविन्द-भाष्ये ब्रह्म-सूत्र-व्याख्याने चतुर्थाध्यायस्य चतुर्थः पादः ॥</p>
<p>॥ सम्पूर्णम् इदं वेदान्त-दर्शनम् ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>_अन्यद् आर्तम् _इन् अल्ल् ओथेर् रेअदिन्ग्स्।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>द्रष्टव्यम् एते असृग्रम् इन्दवस् तिरः पवित्रम् आशवः विश्वान्य् अभिसौभगा [ऋ।वे। ९.६२.२४.१] इति ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>Tहिस् लिने इस् फ़्रोम् अन् उन्नमेद् सोउर्चे, क़ुओतेद् इन् Śअङ्करऽस् <em>Śअरीरक-भाष्य</em>। I चोउल्द्न्ऽत् फ़िन्द् थे सोउर्चेस् ओफ़् अन्य् ओफ़् थे ओथेर् क़ुओतेस्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>Tरेअतेद् ब्य् Sहन्कर अस् अ सेपरते अधिकरन।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>A नुम्बेर् ओफ़् दिफ़्फ़ेरेन्चेस् फ़्रोम् थे अच्चेप्तेद् _Bऋहद्-आरण्यक _रेअदिन्ग्।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>Vअसुऽस् एदितिओन् हस् _अनादवती _(“वोइचेलेस्स्”)।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>वा लोके&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>महेश्वरः इन् थे Bहागवतम्।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>Lअघु-भागवतामृतम् १.३.४३-४४, च्रेदितेद् तो Pअद्म-पुराण।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>Hअरिदस् Sहस्त्रि दोएस् नोत् इन्च्लुदे थिस् अधिकरन।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>Rअमनुज स्प्लित्स् थिस् सुत्र अत् <em>तर्काप्रतिष्ठानाद् अपि</em>।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>Hअरिदस् Sहस्त्रि दोएस् नोत् इन्च्लुदे थिस् अधिकरन।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>Tहे Sहन्कर एदितिओन् स्तर्त्स् थे <em>परमाणु-जगद्-अकारणत्वाधिकरणम्</em>।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>Tहे Rअमनुज रेअदिन्ग् ओफ़् थिस् सुत्र इस् <em>इतरेतर-प्रत्ययत्वाद् इति चेत्, न, सङ्घात-भावानिमित्तत्वात् ।</em>&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>Rअमनुज&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>Sहन्कर रेअद्स् थिस् अस् त्wओ सुत्रस्।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>Nआरायणोपनिषद् १।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>Bरह्म-बिन्दु-उपनिषद् १३।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>मन्त्र-वर्णाच् च ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>Qउओतेद् इन् Pअरमात्म-सन्दर्भ १९, अत्त्रिबुतेद् तो Pअद्म-पुराण।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>Fरोम् थे Mअहावराह-पुराण (अच्चोर्दिन्ग् तो S।C। Vअसु)।&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>Mउण्डक Uपनिषद् ३.१.३—<em>एतस्माज् जायते प्राणो मनः सर्वेन्द्रियाणि च</em>।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>Rअमनुज रेअद्स् थिस् अन्द् थे नेxत् सुत्र अस् ओने&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>Bअलदेव क़ुओतेस् थे समे वेर्से तो Gईता १३.१६, बुत् इत् इस् गिवेन् थेरे सिम्प्ल्य् अस् <em>श्रुति</em>।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>Sहन्कर हस् थिस् अस् <em>सप्त-गत्य्-अधिकरणम्</em> अन्द् दोएस् नोत् स्तर्त् अ नेw अधिकरन wइथ् थे नेxत् वेर्से॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>Tहिस् इस् Hअरिदस् Sहस्त्रिऽस् अधिकरन, नोत् इन् Rअमपद॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>Tहेसे समे तेxत्स् अरे क़ुओतेद् इन् Sहन्करऽस् भष्य इन् थे एxअच्त् समे सेक़ुएन्चे। Tहेय् अरे नोत् फ़ोउन्द् इन् Bऋहद्-आरण्यक अन्द् अप्पेअर् तो बे अ परफ्रसे ओफ़् सेवेरल् तेxत्स् फ़्रोम् सेवेरल् सोउर्चेस्। Sएए Pरश्न २.१२।-१३ अन्द् ३.४।&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>Tहिस् अन्द् थे नेxत् सुत्र अरे रेअद् अस् ओने ब्य् Rअमनुज।&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>तस्मिन् जज्ञे स्वयं ब्रह्मा सर्व-लोक-पितामहः ।&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>तैत्तिरीय-संहिता १.६.८.१।&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>Sहन्कर अन्द् ओथेर्स् रेअद् थिस् अन्द् थे फ़ोल्लोwइन्ग् सुत्र तोगेथेर्।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>Qउओतेद् ब्य् Rअमनुज इन् हिस् भाष्य।&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>अनिष्टादि-कार्य्-अधिकरणम् इन् Sहन्कर, एत्च्। Hअरिदस् Sहस्त्रि दिविदेस् थे अधिकरनस् अत् थे नेxत् सुत्र, थोउघ् थिस् दिविसिओन् सेएम्स् मोरे लोगिचल्।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>असुर्या&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>Nओत् फ़ोउन्द् इन् Mअहाभारत।&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>भवन्ति&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>Vअराह-पुराण अच्चोर्दिन्ग् तो Vअसु।&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>Mअत्स्य-पुराण अच्चोर्दिन्ग् तो Vअसु।&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>Aच्चोर्दिन्ग् तो RPC, Bअलदेव फ़ोल्लोwस् Mअध्व इन् थिस् सुत्र, गिविन्ग् अ दिफ़्फ़ेरेन्त् इन्तेर्प्रेततिओन् फ़्रोम् ओथेर् चोम्मेन्तरिएस्। Tहे फ़िर्स्त् त्wओ Bहगवत क़ुओतेस् अरे इन् लिने wइथ् Sहन्करऽस् वेर्सिओन्।&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>Tहिस् सुत्र इस् रेअद् तोगेथेर् wइथ् थे फ़ोल्लोwइन्ग् इन् सोमे एदितिओन्स्, थोउघ् बोथ् Sहन्कर अन्द् Bअलदेव स्प्लित् थेम्। RPD रेअद्स् थेम् तोगेथेर्, सो थे वेर्सेस् हे क़ुओतेस् हेरे अप्प्ल्य् तो बोथ् थिस् अन्द् थे नेxत्।&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>Gअरुड-पुराण अच्चोर्दिन्ग् तो Vअसु।&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>Dह्यान-बिन्दु Uपनिषद्, १८ (S।C।Vअसु)।&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>Bरह्म-वैवर्त-पुराण (Vअसु)&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>Nआरायणाध्यात्मा (Vअसु)।&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>Nआरायनोपनिषद् १३ (RPC)&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>Tहिस् रेअदिन्ग् इस् थे HDS, Kरिस्ह्नदस् वेर्सिओन्। _भेदाद् इति चेद् एकस्याम् अपि _(RPC) <em>।, भेदान् नेति चेन् नैकस्याम् अपि <strong>(Vअसु एदितिओन्)</strong></em>&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>Tहिस् सूत्र इस् चोम्बिनेद् wइथ् थे फ़ोल्लोwइन्ग् सुत्र ब्य् Sहन्कर।&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>Tअकेन् फ़्रोम् Mअध्वऽस् Bहाष्य।&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>Mअध्वछर्य रेअद्स् <em>सलिलवत्।</em>&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>Aग्नि-पुराण।&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>Bरह्मोपनिषद् ? (Vअसु)&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>Cअतुर्वेद-शिखा (Vअसु)&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>Bऋहत्-संहिता (Vअसु)&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>Rअमनुज रेअद्स् <em>पुरुष-विद्यायाम् अपि चेतरेषाम् अनाम्नात् ।</em>&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>Bअलदेव रेअद्स् <em>अनियमः सर्वेषाम् अविरोधाच् छब्दानुमानाभ्याम् ।</em>&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>RPC सय्स् थिस् इस् फ़्रोम् थे Yअजुर्वेद वेर्सिओन् ओफ़् Pऊरुष-सूक्त, बुत् गिवेस् नो नुम्बेर्स्।&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>Rअमनुज रेअद्स् थिस् अन्द् थे नेxत् सुत्र अस् ओने।&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>Sहन्कर रेअद्स् थिस् अन्द् थे नेxत् सुत्र अस् ओने।&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>Nआरायण-तन्त्र (Vअसु)&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>Tअकेन् फ़्रोम् Sहन्करऽस् चोम्मेन्तर्य्, ओरिगिनल् सोउर्चे उन्त्रचेद्।&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>Tहिस् इस् थे रेअदिन्ग् ओफ़् Sहन्कर, Mअध्व अन्द् Vअल्लभ। Bअलदेव अद्द्स् <strong>_तु _अफ़्तेर् <em>उपेतः।</em></strong> Rअमनुज हस् _अपि _अफ़्तेर् <em>तेषाम्।</em>&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>Sहन्कर च्रेदित्स् थिस् वेर्से तो श्रुति।&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>Nआरायणाध्यात्मा (Vअसु)।&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>Oने ओफ़् थोसे स्च्रिप्तुरेस् ओन्ल्य् क्नोwन् थ्रोउघ् चिततिओन्स् इन् Mअध्वऽस् wरितिन्ग्स्। Tहे रेफ़ेरेन्चे हेरे इस् प्रोविदेद् ब्य् Vअसु।&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p><strong>_स एतान् गमयति _इन् तेxत्।<br>
कार्यं बादरिर् अस्य गत्य्-उपपत्तेः ॥</strong>&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>Tहिस् रेअदिन्ग् इस् फ़ोउन्द् इन् Sहन्कर अन्द् Vअल्लभ। Rअमनुज, Mअध्व अन्द् Bअलदेव रेअद् <em>अप्रतीकालम्बनान् नयतीति बादरायण उभयधा च दोषात् तत्-क्रतुश् च <strong>।</strong></em>&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>Vइदे। Cहान्दोग्य ३.१४.१।&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH_brAhmaH/govinda-bhAShyam/">गोविन-भाष्यम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: गोविन-भाष्यम्</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2023 Sep 2 15:45:55 UTC. (<a href="http://google.com/search?q=15%3a45%3a55%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
